<?xml version='1.0' encoding='utf-8'?>
<html xmlns="http://www.w3.org/1999/xhtml" lang="zh-Hant" xml:lang="zh-Hant">
 <head>
  <link href="../Styles/page_styles.css" rel="stylesheet" type="text/css"/>
  <link href="../Styles/stylesheet.css" rel="stylesheet" type="text/css"/>
  <title id="toc_1">
   ◎卷第一百六十六·梁紀二十二·敬皇帝
  </title>
 </head>
 <body>
  <div id="text">
   <h1>
    <span class="section" id="title-1">
     <span data-head-description="" data-head-level="h2" data-head-title="梁紀二十二">
      梁紀二十二
     </span>
    </span>
   </h1>
   <p>
    <span class="jiazhu">
     〔起旃蒙大淵獻
     <span class="biaozhusup" data-rel="（乙亥）">
     </span>
     ，盡柔兆困敦
     <span class="biaozhusup" data-rel="（丙子）">
     </span>
     ，凡二年。〕
    </span>
   </p>
   <hr/>
   <h5>
    <span class="section" id="title-2">
     <span data-head-description="" data-head-level="h3" data-head-title="敬皇帝">
      敬皇帝
     </span>
    </span>
   </h5>
   <p class="">
    <span class="jiazhu">
     〔諱方智，字慧相，小字法眞，元帝第九子也。《諡法》：夙夜警戒曰敬。〕
    </span>
   </p>
   <p class="strong">
    <span class="section" id="title-3">
     <span data-head-description="" data-head-level="h4" data-head-title="紹泰元年">
      紹泰元年
     </span>
    </span>
    <span class="biaozhusup" data-rel="（乙亥、西元五五五年）">
    </span>
    <span class="jiazhu">
     〔是年十月方改元。〕
    </span>
   </p>
   <p class="em2 strong">
    <span class="yinwen">
     1
    </span>
    春，正月，壬午朔，邵陵太守劉棻將兵援江陵，
    <span class="jiazhu">
     〔吳孫晧寶鼎元年，分零陵北部都尉置邵陵郡；隋廢邵陵郡爲邵陽縣，屬長沙郡；唐爲邵州。棻，符分翻。將，卽亮翻。〕
    </span>
    至三百里灘，部曲宋文徹殺之，帥其衆還據邵陵。
    <span class="jiazhu">
     〔帥，讀曰率。〕
    </span>
   </p>
   <p class="em2 strong">
    <span class="yinwen">
     2
    </span>
    梁王詧卽皇帝位於江陵，
    <span class="jiazhu">
     〔詧，字理孫，梁昭明太子之第三子也。《考異》曰：《周書·詧傳》云：
     <span class="yinhao">
      「詧在位八載，保定二年薨。」
     </span>
     然則詧雖以甲戌年爲魏所立，乙亥年乃卽位改元也。〕
    </span>
    改元大定；追尊昭明太子爲昭明皇帝，廟號高宗，妃蔡氏爲昭德皇后；尊其母龔氏爲皇太后，立妻王氏爲皇后，子巋爲皇太子。
    <span class="jiazhu">
     〔巋，區韋翻，又苦鬼翻，又丘愧翻。〕
    </span>
    賞刑制度並同王者，唯上疏於魏則稱臣，奉其正朔。
    <span class="jiazhu">
     〔上，時掌翻。〕
    </span>
    至於官爵其下，亦依梁氏之舊，其勳級則兼用柱國等名。
    <span class="jiazhu">
     〔勳級，置以賞功。柱國，魏所置也，爲勳級之首。〕
    </span>
    以諮議參軍蔡大寶爲侍中、尙書令，參掌選事。
    <span class="jiazhu">
     〔選，須絹翻。〕
    </span>
    外兵參軍太原王操爲五兵尙書。大寶嚴整有智謀，雅達政事，
    <span class="jiazhu">
     〔雅，素也。〕
    </span>
    文辭贍速，後梁主推心任之，以爲謀主，比之諸葛孔明；操亦亞之。追贈邵陵王綸太宰，諡曰壯武；
    <span class="jiazhu">
     〔邵陵王綸死於大寶二年。〕
    </span>
    河東王譽丞相，諡曰武桓。
    <span class="jiazhu">
     〔河東王譽死於大寶元年。〕
    </span>
    以莫勇爲武州刺史，魏永壽爲巴州刺史，
    <span class="jiazhu">
     〔武州、巴州皆置於江陵之南岸，二將尋爲侯平所擒，不能有二州也。〕
    </span>
   </p>
   <p class="em2 strong">
    <span class="yinwen">
     3
    </span>
    湘州刺史王琳將兵自小桂北下，
    <span class="jiazhu">
     〔據姚思廉《陳書》，小桂，嶺名。《輿地志》：連州桂陽縣，漢屬桂陽郡，所謂小桂也。〕
    </span>
    至蒸城，
    <span class="jiazhu">
     〔蓋漢臨蒸縣古城也，在衡州界。〕
    </span>
    聞江陵已陷，爲世祖發哀，三軍縞素，
    <span class="jiazhu">
     〔爲，于僞翻。縞，古老翻。〕
    </span>
    遣別將侯平帥舟師攻後梁。
    <span class="jiazhu">
     〔帥，讀曰率。〕
    </span>
    琳屯兵長沙，傳檄州郡，爲進取之計。長沙王韶及上游諸將皆推琳爲盟主。
   </p>
   <p class="em2 strong">
    <span class="yinwen">
     4
    </span>
    齊主使清河王岳將兵攻魏安州，
    <span class="jiazhu">
     〔《五代志》：安陸郡，西魏置安州。〕
    </span>
    以救江陵。岳至義陽，江陵陷，因進軍臨江，郢州刺史陸法和及儀同三司宋蒞舉州降之；
    <span class="jiazhu">
     〔降，戶江翻。《考異》曰：《北史》
     <span class="yinhao">
      「宋蒞」
     </span>
     作
     <span class="yinhao">
      「宋茞」
     </span>
     。今從《北齊紀》。又《北齊紀》云：
     <span class="yinhao">
      「壬寅，岳渡江，克夏首，送法和。」
     </span>
     按《典略》，甲午，齊已召岳還。今從《典略》。〕
    </span>
    長史江夏太守王珉不從，殺之。
    <span class="jiazhu">
     〔夏，戶雅翻。〕
    </span>
    甲午，齊召岳還，使儀同三司清都慕容儼戍郢州。
    <span class="jiazhu">
     〔《北齊書》，慕容儼，清都武安人，皝之後也。按魏收《地形志》，東魏都鄴，以魏郡置魏尹，武安縣屬焉。《五代志》：齊官有清都尹，蓋改魏尹爲清都尹也。《考異》曰：《梁紀》：
     <span class="yinhao">
      「四月，法和降齊，使侯瑱討之。」
     </span>
     按齊主《與王僧辯書》云：
     <span class="yinhao">
      「清河王岳今次漢口，與陸居士相會。」
     </span>
     然則法和先已降齊也。今從《典略》。〕
    </span>
    王僧辯遣江州刺史侯瑱攻郢州，任約、徐世譜、宜豐侯循皆引兵會之。
    <span class="jiazhu">
     〔瑱，他甸翻，又音鎭。任，音壬。〕
    </span>
   </p>
   <p class="em2 strong">
    <span class="yinwen">
     5
    </span>
    辛丑，齊立貞陽侯淵明爲梁主，使其上黨王渙將兵送之，
    <span class="jiazhu">
     〔寒山之敗，貞陽沒於齊。〕
    </span>
    徐陵、湛海珍等皆聽從淵明歸。
    <span class="jiazhu">
     〔武帝太清二年，徐陵使魏；魏禪於齊，而梁又有侯景之亂，是以留北。湛海珍降，見一百六十二卷三年。〕
    </span>
   </p>
   <p class="em2 strong">
    <span class="yinwen">
     6
    </span>
    二月，癸丑，晉安王至自尋陽，入居朝堂，
    <span class="jiazhu">
     〔朝，直遙翻。〕
    </span>
    卽梁王位，時年十三。以太尉王僧辯爲中書監、錄尙書、驃騎大將軍、都督中外諸軍事，
    <span class="jiazhu">
     〔驃，匹妙翻。騎，奇寄翻。〕
    </span>
    加陳霸先征西大將軍，以南豫州刺史侯瑱爲江州刺史，湘州刺史蕭循爲太尉，廣州刺史蕭勃爲司徒，鎭東將軍張彪爲郢州刺史。
   </p>
   <p class="em2 strong">
    <span class="yinwen">
     7
    </span>
    齊主先使殿中尙書邢子才馳傳詣建康，與王僧辯書，以爲：
    <span class="yinhao">
     「嗣主沖藐，
     <span class="jiazhu">
      〔傳，張戀翻。藐，亡沼翻。〕
     </span>
     未堪負荷。
     <span class="jiazhu">
      〔荷，下可翻，又如字。〕
     </span>
     彼貞陽侯，梁武猶子，長沙之胤，
     <span class="jiazhu">
      〔貞陽雖爲縲臣於齊，而貞陽侯則梁爵也，故與僧辯書稱
      <span class="yinhao">
       「彼貞陽侯」
      </span>
      。淵明，長沙王懿之子，武帝兄子，故曰猶子。〕
     </span>
     以年以望，堪保金陵，故置爲梁主，納於彼國。卿宜部分舟艦，迎接今主，
     <span class="jiazhu">
      〔分，扶問翻。艦，戶黯翻。〕
     </span>
     幷心一力，善建良圖。」
    </span>
    乙卯，貞陽侯淵明亦與僧辯書求迎。僧辯復書曰：
    <span class="yinhao">
     「嗣主體自宸極，受於乂祖。
     <span class="jiazhu">
      〔
      <span class="yinhao">
       「乂」
      </span>
      ，當作
      <span class="yinhao">
       「文」
      </span>
      。蓋用受終于文祖事。〕
     </span>
     <span class="jiaozhusup">
      〔章：乙十一行本正作「文」；孔本同；張校同；退齋校同；十二行本作「父」。〕
     </span>
     明公儻能入朝，同獎王室，
     <span class="jiazhu">
      〔朝，直遙翻。〕
     </span>
     伊、呂之任，僉曰仰歸；意在主盟，不敢聞命。」
    </span>
    甲子，齊以陸法和爲都督荊·雍等十州諸軍事、太尉、大都督、西南道大行臺，
    <span class="jiazhu">
     〔雍，於用翻。〕
    </span>
    又以宋蒞爲郢州刺史，蒞弟簉爲湘州刺史。
    <span class="jiazhu">
     〔簉，初救翻。〕
    </span>
    甲戌，上黨王渙克譙郡。
    <span class="jiazhu">
     〔梁置合州於合肥，立南譙郡於襄安縣界。襄安，漢之巢縣也，梁置蘄縣，隋改曰襄安，唐復曰巢縣。〕
    </span>
    己卯，淵明又與僧辯書，僧辯不從。
   </p>
   <p class="em2 strong">
    <span class="yinwen">
     8
    </span>
    魏以右僕射申徽爲襄州刺史。
    <span class="jiazhu">
     〔魏旣得梁雍州，改曰襄州，因襄陽以名州也。〕
    </span>
   </p>
   <p class="em2 strong">
    <span class="yinwen">
     9
    </span>
    侯平攻後梁巴、武二州，故劉棻主帥趙朗殺宋文徹，以邵陵歸于王琳。
    <span class="jiazhu">
     〔帥，所類翻。〕
    </span>
   </p>
   <p class="em2 strong">
    <span class="yinwen">
     10
    </span>
    三月，貞陽侯淵明至東關，散騎常侍裴之橫禦之。齊軍司尉瑾、儀同三司蕭軌南侵皖城，
    <span class="jiazhu">
     〔晉熙郡懷寧縣，漢之皖城也。散，悉亶翻。騎，奇寄翻。皖，戶板翻。〕
    </span>
    晉州刺史蕭惠以州降之。
    <span class="jiazhu">
     〔降，戶江翻。〕
    </span>
    齊改晉熙爲江州，
    <span class="jiazhu">
     〔齊晉州治平陽，故此晉州改爲江州。〕
    </span>
    以尉瑾爲刺史。丙戌，齊克東關，斬裴之橫，俘數千人；王僧辯大懼，出屯姑孰，謀納淵明。
   </p>
   <p class="em2 strong">
    <span class="yinwen">
     11
    </span>
    丙申，齊主還鄴，封世宗二子孝珩爲廣寧王，
    <span class="jiazhu">
     〔珩，音行。〕
    </span>
    延宗爲安德王。
   </p>
   <p class="em2 strong">
    <span class="yinwen">
     12
    </span>
    孫瑒聞江陵陷，棄廣州還，
    <span class="jiazhu">
     〔瑒，雉杏翻，又音暢。〕
    </span>
    曲江侯勃復據有之。
    <span class="jiazhu">
     〔去年蕭勃避王琳居始興。復，扶又翻。〕
    </span>
   </p>
   <p class="em2 strong">
    <span class="yinwen">
     13
    </span>
    魏太師泰遣王克、沈烱等還江南。
    <span class="jiazhu">
     〔去年，江陵陷，王克等入長安。〕
    </span>
    泰得庾季才，厚遇之，令參掌太史。季才散私財，購親舊之爲奴婢者，泰問：
    <span class="yinhao">
     「何能如是？」
    </span>
    對曰：
    <span class="yinhao">
     「僕聞克國禮賢，古之道也。
     <span class="jiazhu">
      〔武王克商，釋箕子囚，式商容閭，封比干墓，所謂禮賢也。〕
     </span>
     今郢都覆沒，其君信有罪矣，
     <span class="jiazhu">
      〔江陵，楚之故都，古郢城及渚宮皆在其地。〕
     </span>
     搢紳何咎，皆爲皁隸！
     <span class="jiazhu">
      〔杜預曰：皁隸，賤官。皁，才早翻。隸，力計翻。〕
     </span>
     鄙人羈旅，不敢獻言，誠竊哀之，故私購之耳。」
    </span>
    泰乃悟曰：
    <span class="yinhao">
     「吾之過也！微君，遂失天下之望！」
    </span>
    因出令，免梁俘爲奴婢者數千口。
   </p>
   <p class="em2 strong">
    <span class="yinwen">
     14
    </span>
    夏，四月，庚申，齊主如晉陽。
   </p>
   <p class="em2 strong">
    <span class="yinwen">
     15
    </span>
    五月，庚辰，侯平等擒莫勇、魏永壽。江陵之陷也，永嘉王莊生七年矣，
    <span class="jiazhu">
     〔莊，世子方等之子，元帝之孫。〕
    </span>
    尼法慕匿之，
    <span class="jiazhu">
     〔尼，女夷翻。〕
    </span>
    王琳迎莊，送之建康。
   </p>
   <p class="em2 strong">
    <span class="yinwen">
     16
    </span>
    庚寅，齊主還鄴。
   </p>
   <p class="em2 strong">
    <span class="yinwen">
     17
    </span>
    王僧辯遣使奉啓於貞陽侯淵明，定君臣之禮，又遣別使奉表於齊，
    <span class="jiazhu">
     〔使，疏吏翻。〕
    </span>
    以子顯及顯母劉氏、弟子世珍爲質於淵明，
    <span class="jiazhu">
     〔質，音致。《考異》曰：《典略》：
     <span class="yinhao">
      「三月，辛卯，遣廷尉張種等送質于鄴。」
     </span>
     按淵明五月始入建康，疑太早，恐非。〕
    </span>
    遣左民尙書周弘正至歷陽奉迎，
    <span class="jiazhu">
     〔晉武帝太康中，置左民尙書。《唐六典》：曹魏置左民尙書，晉惠帝置右戶尙書。唐戶部尙書，卽左民、右戶之任也。〕
    </span>
    因求以晉安王爲皇太子；淵明許之。淵明求度衞士三千，僧辯慮其爲變，止受散卒千人。
    <span class="jiazhu">
     〔散，蘇旱翻。散卒者，宂散之卒，非敗散之卒也。敗散之散，去聲。〕
    </span>
    庚子，遣龍舟法駕迎之，淵明與齊上黨王渙盟於江北，辛丑，自采石濟江。
    <span class="jiazhu">
     〔《考異》曰：《梁紀》：
     <span class="yinhao">
      「七月，辛丑，淵明濟江。甲辰，入京師。」
     </span>
     《北齊紀》：
     <span class="yinhao">
      「五月，蕭明入建業。」
     </span>
     按《典略》，
     <span class="yinhao">
      「五月，庚子，僧辯逆淵明；辛丑，濟江；癸卯，至建康。」
     </span>
     今從之。〕
    </span>
    於是梁輿南渡，齊師北返。僧辯疑齊，擁檝中流，
    <span class="jiazhu">
     〔檝，與楫同，櫂也；所以撥水行船。擁檝，附船而不鼓，則船定而不進。〕
    </span>
    不敢就西岸。齊侍中裴英起衞送淵明，與僧辯會于江寧。癸卯，淵明入建康，望朱雀門而哭，逆者以哭對。丙午，卽皇帝位，改元天成，以晉安王爲皇太子，王僧辯爲大司馬，陳霸先爲侍中。
   </p>
   <p class="em2 strong">
    <span class="yinwen">
     18
    </span>
    六月，庚戌朔，齊發民一百八十萬築長城，自幽州夏口西至恆州九百餘里，
    <span class="jiazhu">
     〔幽州夏口，蓋卽居庸下口也。幽州軍都縣西北有居庸關。濕餘水出上谷沮陽縣之東，南流出關，謂之下口。
     <span class="yinhao">
      「夏」
     </span>
     當作
     <span class="yinhao">
      「下」
     </span>
     。恆，戶登翻。〕
    </span>
    命定州刺史趙郡王叡將兵監之。叡，琛之子也。
    <span class="jiazhu">
     〔趙郡王琛，卽高永寶，歡之弟也。永寶，琛字。監，工銜翻。琛，丑林翻。〕
    </span>
   </p>
   <p class="em2 strong">
    <span class="yinwen">
     19
    </span>
    齊慕容儼始入郢州而侯瑱等奄至城下，儼隨方備禦，瑱等不能克；乘間出擊瑱等軍，大破之。
    <span class="jiazhu">
     〔間，古莧翻。〕
    </span>
    城中食盡，煑草木根葉及靴皮帶角食之，
    <span class="jiazhu">
     〔靴，許戈翻。〕
    </span>
    與士卒分甘共苦，堅守半歲，人無異志。貞陽侯淵明立，乃命瑱等解圍，瑱還鎭豫章。齊人以城在江外難守，因割以還梁。儼歸，望齊主，悲不自勝。
    <span class="jiazhu">
     〔勝，音升。〕
    </span>
    齊主呼前，執其手，脫帽看髮，歎息久之。
   </p>
   <p class="em2 strong">
    <span class="yinwen">
     20
    </span>
    吳興太守杜龕，
    <span class="jiazhu">
     〔龕，苦含翻。〕
    </span>
    王僧辯之壻也。僧辯以吳興爲震州，
    <span class="jiazhu">
     〔因震澤以爲州名。〕
    </span>
    用龕爲刺史，又以其弟侍中僧愔爲豫章太守。
    <span class="jiazhu">
     〔愔，於今翻。〕
    </span>
   </p>
   <p class="em2 strong">
    <span class="yinwen">
     21
    </span>
    壬子，齊主以梁國稱藩，詔凡梁民悉遣南還。
   </p>
   <p class="em2 strong">
    <span class="yinwen">
     22
    </span>
    丁卯，齊主如晉陽；壬申，自將擊柔然。
    <span class="jiazhu">
     〔將，卽亮翻。〕
    </span>
    秋，七月，己卯，至白道，留輜重，
    <span class="jiazhu">
     〔重，直用翻。〕
    </span>
    帥輕騎五千追柔然，壬午，及之於懷朔鎭。齊主親犯矢石，頻戰，大破之，至于沃野，獲其酋，
    <span class="jiazhu">
     〔《水經註》：雲中郡有白道嶺、白道川。帥，讀曰率。騎，奇寄翻。酋，慈秋翻。長，知兩翻。〕
    </span>
    及生口二萬餘，牛羊數十萬。壬申，
    <span class="jiaozhusup">
     〔章：十二行本「申」作「辰」；乙十一行本同；孔本同；張校同；退齋校同。〕
    </span>
    還晉陽。
   </p>
   <p class="em2 strong">
    <span class="yinwen">
     23
    </span>
    八月，辛巳，王琳自蒸城還長沙。
   </p>
   <p class="em2 strong">
    <span class="yinwen">
     24
    </span>
    齊主還鄴，以佛、道二敎不同，欲去其一，集二家
    <span class="jiaozhusup">
     〔章：十二行本「家」下有「學者」二字；乙十一行本同；孔本同。〕
    </span>
    論難於前，
    <span class="jiazhu">
     〔去，羌呂翻。難，乃旦翻。〕
    </span>
    遂敕道士皆剃髮爲沙門；有不從者，殺四人，乃奉命。於是齊境皆無道士。
    <span class="jiazhu">
     〔今道家有《太霄琅書經》云：人行大道，號曰道士。士者何，理也，事也。身心順理，唯道是從，從道爲事，故曰道士。余按此說，是道流借吾儒經解大義以演繹道士二字。道家雖曰宗老子，而西漢以前未嘗以道士自名，至東漢始有張道陵、于吉等，其實與佛敎皆起於東漢之時。〕
    </span>
   </p>
   <p class="em2 strong">
    <span class="yinwen">
     25
    </span>
    初，王僧辯與陳霸先共滅侯景，
    <span class="jiazhu">
     〔見一百六十四卷世祖承聖元年。〕
    </span>
    情好甚篤，僧辯爲子頠娶霸先女，
    <span class="jiazhu">
     〔好，呼到翻。爲，于僞翻。頠，魚委翻。〕
    </span>
    會僧辯有母喪，未成婚。僧辯居石頭城，霸先在京口，僧辯推心待之，頠兄顗屢諫，不聽。
    <span class="jiazhu">
     〔顗，魚豈翻。〕
    </span>
    及僧辯納貞陽侯淵明，霸先遣使苦爭之，
    <span class="jiazhu">
     〔使，疏吏翻。〕
    </span>
    往返數四，僧辯不從。霸先竊歎，謂所親曰：
    <span class="yinhao">
     「武帝子孫甚多，唯孝元能復讎雪恥，
     <span class="jiazhu">
      〔謂誅滅侯景也。〕
     </span>
     其子何罪，而忽廢之！吾與王公並處託孤之地，
     <span class="jiazhu">
      〔處，昌呂翻。〕
     </span>
     而王公一旦改圖，外依戎狄，援立非次，其志欲何所爲乎！」
    </span>
    <span class="jiazhu">
     〔僧辯立淵明，名不正而言不順，故姦雄得因以爲資。〕
    </span>
    乃密具袍數千領及錦綵金銀爲賞賜之具。
   </p>
   <p class="em2 strong">
    會有告齊師大舉至壽春將入寇者，僧辯遣記室江旰告霸先，使爲之備。霸先因是留旰於京口，
    <span class="jiazhu">
     〔旰，古汗翻。〕
    </span>
    舉兵襲僧辯。九月，壬寅，召部將侯安都、周文育及安陸徐度、錢塘杜稜謀之。
    <span class="jiazhu">
     〔將，卽亮翻；下同。〕
    </span>
    稜以爲難，霸先懼其謀泄，以手巾絞稜，
    <span class="jiazhu">
     〔今人盥洗，以布拭手，長七八尺，謂之手巾。〕
    </span>
    悶絕于地，因閉於別室。部分將士，
    <span class="jiazhu">
     〔分，扶問翻。〕
    </span>
    分賜金帛，以弟子著作郎曇朗鎭京口，知留府事，
    <span class="jiazhu">
     〔曇朗，霸先母弟休先之子。曇，徒含翻。〕
    </span>
    使徐度、侯安都帥水軍趨石頭，
    <span class="jiazhu">
     〔帥，所類翻；下同。趨，七喻翻。〕
    </span>
    霸先帥馬步自江乘羅落會之，
    <span class="jiazhu">
     〔江乘羅落，江乘縣之羅落橋。自江乘至羅落橋，京口趨建康之大路，劉裕伐桓玄由此。〕
    </span>
    是夜，皆發，召杜稜與同行。知其謀者，唯安都等四將，外人皆以爲江旰徵兵禦齊，不之怪也。
   </p>
   <p class="em2 strong">
    甲辰，安都引舟艦將趣石頭，
    <span class="jiazhu">
     〔艦，戶黯翻。趣，七喻翻。〕
    </span>
    霸先控馬未進，安都大懼，追霸先罵曰：
    <span class="yinhao">
     「今日作賊，事勢已成，生死須決，在後欲何所望！若敗，俱死，後期得免斫頭邪？」
    </span>
    霸先曰：
    <span class="yinhao">
     「安都嗔我！」
    </span>
    乃進。
    <span class="jiazhu">
     〔霸先控馬踟躕，以觀安都之意，見安都決死前向，乃進。嗔，昌眞翻，恚怒也。〕
    </span>
    安都至石頭城北，棄舟登岸。石頭城北接岡阜，不甚危峻，安都被甲帶長刀，軍人捧之，投於女垣內，
    <span class="jiazhu">
     〔被，皮義翻。女垣，城上堞也。〕
    </span>
    衆隨而入，進及僧辯臥室；霸先兵亦自南門入。僧辯方視事，外白有兵，俄而兵自內出。僧辯遽走，遇子頠，與俱出閤，帥左右數十人苦戰于聽事前，
    <span class="jiazhu">
     〔聽，讀曰廳。〕
    </span>
    力不敵，走登南門樓，拜請求哀。霸先欲縱火焚之，僧辯與頠俱下就執。霸先曰：
    <span class="yinhao">
     「我有何辜，公欲與齊師賜討？」
    </span>
    且曰：
    <span class="yinhao">
     「何意全無備？」
    </span>
    僧辯曰：
    <span class="yinhao">
     「委公北門，何謂無備？」
    </span>
    <span class="jiazhu">
     〔京口爲建康北門。〕
    </span>
    是夜，霸先縊殺僧辯父子。旣而竟無齊兵，亦非霸先之譎也。
    <span class="jiazhu">
     〔譎，古穴翻。〕
    </span>
    前青州刺史新安程靈洗帥所領救僧辯，力戰於石頭西門，軍敗；霸先遣使招諭，久之乃降。
    <span class="jiazhu">
     〔使，疏吏翻。降，戶江翻。〕
    </span>
    霸先深義之，以爲蘭陵太守，使助防京口。
    <span class="jiazhu">
     〔守，式又翻。〕
    </span>
    乙巳，霸先爲檄布告中外，列僧辯罪狀，且曰：
    <span class="yinhao">
     「資斧所指，唯王僧辯父子兄弟，其餘親黨，一無所問。」
    </span>
   </p>
   <p class="em2 strong">
    丙午，貞陽侯淵明遜位，出就邸，
    <span class="jiazhu">
     〔《考異》曰：《梁書》：
     <span class="yinhao">
      「九月，丙午，帝卽皇帝位。十月，己巳，大赦，改元。」
     </span>
     按《長曆》，丙午，九月二十九日；己巳，十月二十二日。豈有卽位二十四日始改元大赦乎！蓋丙午復梁王位，十月乃卽帝位耳。《典略》：
     <span class="yinhao">
      「丁未，廢貞陽侯出就邸。」
     </span>
     今並從《陳書》。〕
    </span>
    百僚上晉安王表，勸進。
    <span class="jiazhu">
     〔上，時掌翻。〕
    </span>
    冬，十月，己酉，晉安王卽皇帝位，大赦，改元，
    <span class="jiazhu">
     〔改元紹泰。〕
    </span>
    中外文武賜位一等。以貞陽侯淵明爲司徒，封建安公。告齊云：
    <span class="yinhao">
     「僧辯陰圖篡逆，故誅之，仍請稱臣於齊，永爲藩國。」
    </span>
    齊遣行臺司馬恭與梁人盟于歷陽。
   </p>
   <p class="em2 strong">
    <span class="yinwen">
     26
    </span>
    辛亥，齊主如晉陽。
   </p>
   <p class="em2 strong">
    <span class="yinwen">
     27
    </span>
    壬子，加陳霸先尙書令、都督中外諸軍事、車騎將軍、揚·南徐二州刺史。癸丑，以宜豐侯循爲太保，建安公淵明爲太傅，曲江侯勃爲太尉，王琳爲車騎將軍、開府儀同三司。
    <span class="jiazhu">
     〔帝之初爲梁王也，諸藩皆進官，獨不及王琳，抑王僧辯雅知王琳之不可制邪！〕
    </span>
   </p>
   <p class="em2 strong">
    <span class="yinwen">
     28
    </span>
    戊午，尊帝所生夏貴妃爲皇太后，
    <span class="jiazhu">
     〔夏，戶雅翻。〕
    </span>
    立妃王氏爲皇后。
   </p>
   <p class="em2 strong">
    <span class="yinwen">
     29
    </span>
    杜龕恃王僧辯之勢，
    <span class="jiazhu">
     〔龕，苦含翻。〕
    </span>
    素不禮於陳霸先，在吳興，每以法繩其宗族，霸先深怨之。及將圖僧辯，密使兄子蒨還長城，
    <span class="jiazhu">
     〔長城縣，霸先與其宗族世居之。晉太康三年，分烏程立長城縣，屬吳興郡，今湖州長興縣是也，在湖州西北七十里。蒨，七見翻。〕
    </span>
    立栅以備龕。僧辯死，龕據吳興拒霸先，義興太守韋載以郡應之。
    <span class="jiazhu">
     〔《考異》曰：《典略》作
     <span class="yinhao">
      「韋載」
     </span>
     。今從《梁》、《陳書》。今按《典略》若作
     <span class="yinhao">
      「韋載」
     </span>
     ，則與《梁》、《陳書》同，不須《考異》矣。〕
    </span>
    吳郡太守王僧智，僧辯之弟也，亦據城拒守。
    <span class="jiazhu">
     〔《考異》曰：《南史》云，
     <span class="yinhao">
      「僧智奔任約。」
     </span>
     今從《典略》。〕
    </span>
    陳蒨至長城，收兵纔數百人，杜龕遣其將杜泰將精兵五千奄至，將士相視失色。
    <span class="jiazhu">
     〔將，卽亮翻；下同。〕
    </span>
    蒨言笑自若，部分益明，
    <span class="jiazhu">
     〔分，扶問翻。〕
    </span>
    衆心乃定。泰晝夜苦攻，數旬，不克而退。霸先使周文育攻義興，義興屬縣卒皆霸先舊兵，善用弩，韋載收得數十人，繫以長鎖，命所親監之，
    <span class="jiazhu">
     〔監，工銜翻。〕
    </span>
    使射文育軍，約曰：
    <span class="yinhao">
     「十射不兩中者死。」
    </span>
    <span class="jiazhu">
     〔射，而亦翻。中，竹仲翻。〕
    </span>
    故每發輒斃一人，文育軍稍卻。載因於城外據水立栅，相持數旬。杜龕遣其從弟北叟將兵拒戰，
    <span class="jiazhu">
     〔從，才用翻；下同。〕
    </span>
    北叟敗，歸于義興。霸先聞文育軍不利，辛未，自表東討，留高州刺史侯安都、石州刺史杜稜宿衞臺省。
    <span class="jiazhu">
     〔《五代志》：永平郡，梁置石州，隋後改曰藤州。宋白曰：藤州，治鐔津縣，漢猛陵縣也。〕
    </span>
    甲戌，軍至義興，丙子，拔其水栅。
   </p>
   <p class="em2 strong">
    譙、秦二州刺史徐嗣徽從弟嗣先，僧辯之甥也。僧辯死，嗣先亡就嗣徽，嗣徽以州入于齊。
    <span class="jiazhu">
     〔《五代志》：江都郡清流縣，梁置新昌郡及譙州。又，六合縣，置秦郡及秦州。〕
    </span>
    及陳霸先東討義興，嗣徽密結南豫州刺史任約，將精兵五千乘虛襲建康，是日，襲據石頭，遊騎至闕下。侯安都閉門藏旗幟，示之以弱，令城中曰：
    <span class="yinhao">
     「登陴闚賊者斬！」
    </span>
    <span class="jiazhu">
     〔幟，昌志翻。陴，頻彌翻。〕
    </span>
    及夕，嗣徽等收兵還石頭。安都夜爲戰備，將旦，嗣徽等又至，安都帥甲士三百開東、西掖門出戰，
    <span class="jiazhu">
     〔臺城正南端門，其左、右二門曰東、西掖門。帥，讀曰率。〕
    </span>
    大破之，嗣徽等奔還石頭，不敢復逼臺城。
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    陳霸先遣韋載族弟翽齎書諭載，
    <span class="jiazhu">
     〔翽，呼會翻。〕
    </span>
    丁丑，載及杜北叟皆降，
    <span class="jiazhu">
     〔降，戶江翻。〕
    </span>
    霸先厚撫之，以翽監義興郡，
    <span class="jiazhu">
     〔監，工銜翻。〕
    </span>
    引載置左右，與之謀議。霸先卷甲還建康，
    <span class="jiazhu">
     〔卷，讀曰捲。《考異》曰：《梁書》：
     <span class="yinhao">
      「十一月，庚寅，霸先還建康。」
     </span>
     按庚寅，十一月十三日，太晚。且庚寅以前，霸先已有在建康與齊相拒事迹。今從《陳書》。〕
    </span>
    使周文育討杜龕，救長城。
   </p>
   <p class="em2 strong">
    將軍黃他攻王僧智於吳郡，不克，霸先使寧遠將軍裴忌助之。忌選所部精兵輕行倍道，自錢塘直趣吳郡，
    <span class="jiazhu">
     〔按陳霸先自義興還建康，遣裴忌助黃他攻吳郡，自錢塘直趣吳郡，非路也，錢塘必誤。趣，七喻翻。〕
    </span>
    夜，至城下，鼓譟薄之。
    <span class="jiazhu">
     〔薄，伯各翻。〕
    </span>
    僧智以爲大軍至，輕舟奔吳興。忌入據吳郡，因以忌爲太守。
   </p>
   <p class="em2 strong">
    十一月，己卯，齊遣兵五千渡江據姑孰，以應徐嗣徽、任約。陳霸先使合州刺史徐度立栅於冶城。庚寅，
    <span class="jiaozhusup">
     〔章：乙十一行本「寅」作「辰」；退齋校同。〕
    </span>
    齊又遣安州刺史翟子崇、楚州刺史劉士榮、淮州刺史柳達摩
    <span class="jiazhu">
     〔《五代志》：鍾離郡，梁置北徐州，齊改曰楚州，管下定遠縣，梁置安州。江都郡山陽縣有淮陰郡，東魏置淮州。翟，直格翻。〕
    </span>
    將兵萬人於胡墅度米三萬石、馬千匹入石頭。
    <span class="jiazhu">
     〔胡墅，在大江北岸，對石頭城。墅，神與翻。〕
    </span>
    霸先問計於韋載，載曰：
    <span class="yinhao">
     「齊師若分兵先據三吳之路，略地東境，則時事去矣。今可急於淮南因侯景故壘築城，以通東道轉輸，
     <span class="jiazhu">
      〔淮南，秦淮之南也。輸，式喻翻；下運輸同。〕
     </span>
     分兵絕彼之糧運，則
     <span class="jiaozhusup">
      〔章：十二行本「則」上有「使進無所資」五字；乙十一行本同；孔本同；張校同。〕
     </span>
     齊將之首旬日可致。」
    </span>
    <span class="jiazhu">
     〔將，卽亮翻。〕
    </span>
    霸先從之。癸未，使侯安都夜襲胡墅，
    <span class="jiazhu">
     〔《考異》曰：《典略》作
     <span class="yinhao">
      「己巳」
     </span>
     。按《長曆》，是月戊寅朔，無己巳。今從《陳書》。〕
    </span>
    燒齊船千餘艘；
    <span class="jiazhu">
     〔艘，蘇遭翻。〕
    </span>
    仁威將軍周鐵虎斷齊運輸，
    <span class="jiazhu">
     〔斷，音短。〕
    </span>
    擒其北徐州刺史張領州；
    <span class="jiazhu">
     〔《五代志》：琅邪郡，舊置北徐州。〕
    </span>
    仍遣韋載於大航築侯景故壘，使杜稜守之。
    <span class="jiazhu">
     〔航，戶剛翻。〕
    </span>
    齊人於倉門、水南立二栅，
    <span class="jiazhu">
     〔倉門，石頭倉城門。水南，秦淮水之南。〕
    </span>
    與梁兵相拒。壬辰，齊大都督蕭軌將兵屯江北。
   </p>
   <p class="em2 strong">
    <span class="yinwen">
     30
    </span>
    初，齊平秦王歸彥幼孤，高祖令清河昭武王岳養之，
    <span class="jiazhu">
     〔歸彥，高歡族弟也。歸彥父徽，於歡有舊恩，故歡憐其孤而命岳養之。歡廟號高祖。〕
    </span>
    岳情禮甚薄，歸彥心銜之。及顯祖卽位，歸彥爲領軍大將軍，大被寵遇；
    <span class="jiazhu">
     〔被，皮義翻。〕
    </span>
    岳謂其德己，更倚賴之。岳屢將兵立功，有威名，而性豪侈，好酒色，
    <span class="jiazhu">
     〔好，呼到翻。〕
    </span>
    起第於城南，
    <span class="jiazhu">
     〔城南，鄴城之南。〕
    </span>
    聽事後開巷。
    <span class="jiazhu">
     〔聽，讀曰廳。〕
    </span>
    歸彥譖之於帝曰：
    <span class="yinhao">
     「清河僭擬宮禁，制爲永巷，但無闕耳。」
    </span>
    帝由是惡之。
    <span class="jiazhu">
     〔惡，烏路翻。〕
    </span>
    帝納倡婦薛氏於後宮，
    <span class="jiazhu">
     〔倡，尺良翻，優也。〕
    </span>
    岳先嘗因其姊迎之至第。帝夜遊於薛氏家，其姊爲其父乞司徒。
    <span class="jiazhu">
     〔爲，于僞翻。〕
    </span>
    帝大怒，懸其姊，鋸殺之。讓岳以姦，岳不服，帝益怒，乙亥，使歸彥鴆岳。岳自訴無罪，歸彥曰：
    <span class="yinhao">
     「飲之則家全。」
    </span>
    飲之而卒，葬贈如禮。
   </p>
   <p class="em2 strong">
    薛嬪有寵於帝，
    <span class="jiazhu">
     〔嬪，毗賓翻。〕
    </span>
    久之，帝忽思其與岳通，無故斬首，藏之於懷，出東山宴飲。勸酬始合，忽探出其首，投於柈上，
    <span class="jiazhu">
     〔探，吐南翻。柈，蒲官翻。〕
    </span>
    支解其尸，弄其髀爲琵琶，一座大驚。帝方收取，對之流涕曰：
    <span class="yinhao">
     「佳人難再得！」
    </span>
    <span class="jiazhu">
     〔漢李延年歌曰：
     <span class="yinhao">
      「北方有佳人，絕世而獨立，一顧傾人城，再顧傾人國。寧不知傾城與傾國，佳人難再得！」
     </span>
     〕
    </span>
    載尸以出，被髮步哭而隨之。
    <span class="jiazhu">
     〔被，皮義翻。〕
    </span>
   </p>
   <p class="em2 strong">
    <span class="yinwen">
     31
    </span>
    甲辰，徐嗣徽等攻冶城栅，陳霸先將精甲自西明門出擊之，嗣徽等大敗，留柳達摩等守城，自往采石迎齊援。
   </p>
   <p class="em2 strong">
    <span class="yinwen">
     32
    </span>
    以郢州刺史宜豐侯循爲太保，廣州刺史曲江侯勃爲司空，幷徵入侍。循受太保而辭不入。勃方謀舉兵，遂不受命。
   </p>
   <p class="em2 strong">
    <span class="yinwen">
     33
    </span>
    鎭南將軍王琳侵魏，魏大將軍豆盧寧禦之。
    <span class="jiazhu">
     〔《姓氏志》：豆盧本姓慕容氏，燕北地王精降魏，北人謂歸義爲豆盧，因賜以爲氏。〕
    </span>
   </p>
   <p class="em2 strong">
    <span class="yinwen">
     34
    </span>
    十二月，癸丑，侯安都襲秦郡，破徐嗣徽栅，俘數百人。收其家，得其琵琶及鷹，遣使送之曰：
    <span class="yinhao">
     「昨至弟處得此，今以相還。」
    </span>
    <span class="jiazhu">
     〔使，疏吏翻；下同。〕
    </span>
    嗣徽大懼。丙辰，陳霸先對冶城立航，
    <span class="jiazhu">
     〔航，戶剛翻，連舟爲橋也。〕
    </span>
    悉渡衆軍，攻其水南二栅。
    <span class="jiazhu">
     〔卽倉門、水南二栅。〕
    </span>
    柳達摩等渡淮置陳，
    <span class="jiazhu">
     〔陳，讀曰陣。〕
    </span>
    霸先督兵疾戰，縱火燒栅，齊兵大敗，爭舟相擠，
    <span class="jiazhu">
     〔擠，牋西翻，又子細翻。〕
    </span>
    溺水者以千數，呼聲震天地，
    <span class="jiazhu">
     〔溺，奴狄翻。呼，火故翻。〕
    </span>
    盡收其船艦。是日，嗣徽與任約引齊兵水步萬餘人還據石頭，霸先遣兵詣江寧，據要險。嗣徽等水步不敢進，頓江寧浦口，霸先遣侯安都將水軍襲破之，嗣徽等單舸脫走，
    <span class="jiazhu">
     〔舸，古我翻。〕
    </span>
    盡收其軍資器械。
   </p>
   <p class="em2 strong">
    己未，霸先四面攻石頭，城中無水，升水直絹一匹。庚申，達摩遣使請和於霸先，且求質子。
    <span class="jiazhu">
     〔請和而求質子者，恐還以無功得罪，欲以質子藉手。質，音致。〕
    </span>
    時建康虛弱，糧運不繼，朝臣皆欲與齊和，
    <span class="jiazhu">
     〔朝，直遙翻。〕
    </span>
    請以霸先從子曇朗爲質。
    <span class="jiazhu">
     〔曇朗時留鎭京口。從，才用翻。曇，苦含翻。〕
    </span>
    霸先曰：
    <span class="yinhao">
     「今在位諸賢欲息肩於齊，
     <span class="jiazhu">
      〔《左傳》：鄭成公疾，子駟請息肩於晉。杜預《註》曰：以負擔諭。〕
     </span>
     若違衆議，謂孤愛曇朗，不恤國家，今決遣曇朗，棄之寇庭。齊人無信，謂我微弱，必當背盟。
     <span class="jiazhu">
      〔背，蒲妹翻。〕
     </span>
     齊寇若來，諸君須爲孤力鬬也！」
    </span>
    <span class="jiazhu">
     〔霸先知齊人恥於無功，必增兵復至，故先以此諭衆，責其効死。爲，于僞翻。〕
    </span>
    乃與曇朗及永嘉王莊、丹楊尹王沖之子珉爲質，
    <span class="jiazhu">
     〔
     <span class="yinhao">
      「與」
     </span>
     ，當作
     <span class="yinhao">
      「以」
     </span>
     ，則文意明順。〕
    </span>
    <span class="jiaozhusup">
     〔章：乙十一行本正作「以」；退齋校同。〕
    </span>
    與齊人盟於城外，
    <span class="jiazhu">
     〔城外者，石頭城外。〕
    </span>
    將士恣其南北。
    <span class="jiazhu">
     〔徐嗣徽等南人恣其南，柳達摩等北人恣其北。恣其南北，言唯意所適也。〕
    </span>
    辛酉，霸先陳兵石頭南門，送齊人歸北，徐嗣徽、任約皆奔齊。收齊馬仗船米，不可勝計。
    <span class="jiazhu">
     〔勝，音升。〕
    </span>
    齊主誅柳達摩。壬戌，齊和州長史烏丸遠自南州奔還歷陽。
    <span class="jiazhu">
     〔劉昫曰：齊、梁通和，置和州於歷陽郡。烏丸蓋出於東胡烏丸之種，因以爲姓。〕
    </span>
   </p>
   <p class="em2 strong">
    江寧令陳嗣、黃門侍郎曹朗據姑孰反，霸先命侯安都等討平之。霸先恐陳曇朗亡竄，自帥步騎至京口迎之。
    <span class="jiazhu">
     〔帥，讀曰率。〕
    </span>
   </p>
   <p class="em2 strong">
    <span class="yinwen">
     35
    </span>
    交州刺史劉元偃帥其屬數千人歸王琳。
   </p>
   <p class="em2 strong">
    <span class="yinwen">
     36
    </span>
    魏以侍中李遠爲尙書左僕射。
   </p>
   <p class="em2 strong">
    <span class="yinwen">
     37
    </span>
    魏益州刺史宇文貴使譙淹從子子嗣誘說淹，以爲大將軍，
    <span class="jiazhu">
     〔從，才用翻。說，式芮翻。〕
    </span>
    淹不從，斬子嗣。貴怒，攻之，淹自東遂寧徙屯墊江。
    <span class="jiazhu">
     〔晉於德陽縣界東南置遂寧郡。《五代志》：遂寧郡方義縣，梁曰小溪，置東遂寧郡。墊江縣，漢屬巴郡，梁爲楚州治所，隋爲渝州。墊，音疊。〕
    </span>
   </p>
   <p class="em2 strong">
    <span class="yinwen">
     38
    </span>
    初，晉安民陳羽，
    <span class="jiazhu">
     〔吳立東安縣，晉武帝更名晉安。太康三年，分建安立晉安郡。《五代志》：建安郡南安縣舊曰晉安。今之泉州卽其地。〕
    </span>
    世爲閩中豪姓，其子寶應多權詐，郡中畏服。侯景之亂，晉安太守賓化侯雲以郡讓羽，羽老，但治郡事，令寶應典兵。時東境荒饉，而晉安獨豐衍，寶應數自海道出，寇抄臨安、永嘉、會稽，
    <span class="jiazhu">
     〔沈約《志》：吳分餘杭爲臨水縣，晉武帝太康元年更名臨安。《五代志》無臨安郡及臨安縣，但有餘杭郡耳。數，所角翻。抄，楚交翻。會，工外翻。〕
    </span>
    或載米粟與之貿易，由是能致富強。侯景平，世祖因以羽爲晉安太守。及陳霸先輔政，羽求傳位於寶應，霸先許之。
    <span class="jiazhu">
     〔爲後陳寶應亂閩中張本。〕
    </span>
   </p>
   <p class="em2 strong">
    <span class="yinwen">
     39
    </span>
    是歲，魏宇文泰諷淮安王育上表請如古制降爵爲公，於是宗室諸王皆降爲公。
   </p>
   <p class="em2 strong">
    <span class="yinwen">
     40
    </span>
    突厥木杆可汗擊柔然鄧叔子，滅之，
    <span class="jiazhu">
     〔厥，九勿翻。杆，公旦翻。可，從刊入聲。汗，音寒。〕
    </span>
    叔子收其餘燼奔魏。木杆西破嚈噠，
    <span class="jiazhu">
     〔嚈，益涉翻。噠，當割翻，又宅軋翻。〕
    </span>
    東走契丹，北幷契骨，
    <span class="jiazhu">
     〔契骨，卽唐之結骨。《唐書》曰：黠戛斯，古堅昆國，或曰居勿，或曰結骨。蓋堅昆語訛爲結骨，稍號紇骨，亦曰紇扢斯。契丹，欺訖翻，又音喫。契骨，苦結翻。〕
    </span>
    威服塞外諸國。其地東自遼海，西至西海，長萬里，
    <span class="jiazhu">
     〔長，直亮翻。〕
    </span>
    南自沙漠以北五六千里皆屬焉。木杆恃其強，請盡誅鄧叔子等於魏，使者相繼於道；太師泰收叔子以下三千餘人付其使者，盡殺之於青門外。
    <span class="jiazhu">
     〔長安城東出南頭第一門曰霸城門，民見門色青，名曰青城門，或曰青門。秦東陵侯召平種瓜於青門外，卽其地。使，疏吏翻。〕
    </span>
   </p>
   <p class="em2 strong">
    <span class="yinwen">
     41
    </span>
    初，魏太師泰以漢、魏官繁，命蘇綽及尙書令盧辯依《周禮》更定六官。
    <span class="jiazhu">
     〔更，工衡翻。〕
    </span>
   </p>
   <p class="strong">
    <span class="section" id="title-4">
     <span data-head-description="" data-head-level="h4" data-head-title="太平元年">
      太平元年
     </span>
    </span>
    <span class="biaozhusup" data-rel="（丙子、西元五五六年）">
    </span>
    <span class="jiazhu">
     〔是年九月方改元太平。〕
    </span>
   </p>
   <p class="em2 strong">
    <span class="yinwen">
     1
    </span>
    春，正月，丁丑，魏初建六官，以宇文泰爲太師、大冢宰，柱國李弼爲太傅、大司徒，趙貴爲太保、大宗伯，
    <span class="jiazhu">
     〔宗伯以上，以三公兼六卿之職。《北史·盧辯傳》：置太師、太傅、太保各一人，是曰三孤。〕
    </span>
    獨孤信爲大司馬，于謹爲大司寇，侯莫陳崇爲大司空。自餘百官，皆倣《周禮》。
   </p>
   <p class="em2 strong">
    <span class="yinwen">
     2
    </span>
    戊寅，大赦，其與任約、徐嗣徽同謀者，一無所問。癸未，陳霸先使從事中郎江旰說徐嗣徽使南歸，
    <span class="jiazhu">
     〔說，式芮翻；下因說同。〕
    </span>
    嗣徽執旰送齊。
   </p>
   <p class="em2 strong">
    <span class="yinwen">
     3
    </span>
    陳蒨、周文育合軍攻杜龕於吳興。龕勇而無謀，嗜酒常醉，其將杜泰陰與蒨等通。龕與蒨等戰敗，泰因說龕使降，
    <span class="jiazhu">
     〔將，卽亮翻。說，輸芮翻。降，戶江翻。〕
    </span>
    龕然之。其妻王氏曰：
    <span class="jiazhu">
     〔王氏，僧辯女也。〕
    </span>
    <span class="yinhao">
     「霸先讎隙如此，何可求和！」
    </span>
    因出私財賞募，復擊蒨等，大破之。
    <span class="jiazhu">
     〔復，扶又翻。〕
    </span>
    旣而杜泰降於蒨，龕尙醉未覺，
    <span class="jiazhu">
     〔覺，古效翻，又如字。〕
    </span>
    蒨遣人負出，於項王寺前斬之。
    <span class="jiazhu">
     〔項羽起吳下，故後人爲立寺於吳興。《考異》曰：《梁書》：
     <span class="yinhao">
      「太平元年，正月癸未，杜龕降，詔賜死。」
     </span>
     《陳書》：
     <span class="yinhao">
      「紹泰元年，十二月，杜龕以城降；明年，正月癸未，誅杜龕于吳興，龕從弟北叟、司馬沈孝敦並賜死」
     </span>
     。《典略》：
     <span class="yinhao">
      「魏恭帝二年，十二月，蒨命劉澄等攻龕，大敗之，龕乃降；明年，正月丁亥，周鐵虎送杜龕祠項王神，使力士拉龕於坐，從弟北叟、司馬沈孝敦並賜死。」
     </span>
     今從《南史》。〕
    </span>
    王僧智與其弟豫章太守僧愔俱奔齊。
    <span class="jiazhu">
     〔愔，於今翻。《考異》曰：《梁書》、《南史·王僧辯傳》：
     <span class="yinhao">
      「僧辯旣亡，僧智得就任約。約敗走，僧智肥不能行，又遇害。僧智弟僧愔位譙州刺史，征蕭勃，及聞兄死，引軍還。時吳州刺史羊亮隸在僧愔下，與僧愔不平，密召侯瑱見禽。僧愔以名義責瑱，瑱乃委罪於將羊鯤，斬之，僧愔復得奔齊。」
     </span>
     《陳書》、《南史·侯瑱傳》則云：
     <span class="yinhao">
      「僧辯使其弟僧愔與瑱共討蕭勃，及陳武帝誅僧辯，僧愔陰欲圖瑱及奪其軍，瑱知之，盡收僧愔徒黨，僧愔奔齊。」
     </span>
     《典略》：
     <span class="yinhao">
      「魏恭帝三年，正月，初，僧愔與瑱共討曲江侯勃，至是，吳州刺史羊亮說僧愔襲瑱，而翻以告瑱，瑱攻之，僧愔奔齊。」
     </span>
     凡此諸說，莫知孰是。今約其梗槪言之。〕
    </span>
   </p>
   <p class="em2 strong">
    東揚州刺史張彪素爲王僧辯所厚，不附霸先，二月，庚戌，陳蒨、周文育輕兵襲會稽，彪兵敗，走入若邪山中，
    <span class="jiazhu">
     〔簡文帝大寶元年，張彪起兵於若邪山。邪，音耶。〕
    </span>
    蒨遣其將吳興章昭達追斬之。
    <span class="jiazhu">
     〔將，卽亮翻；下同。〕
    </span>
    東陽太守留異饋蒨糧食，霸先以異爲縉州刺史。
    <span class="jiazhu">
     〔因縉雲山而置縉州。《五代志》：處州栝蒼縣有縉雲山。縉，音晉。〕
    </span>
   </p>
   <p class="em2 strong">
    江州刺史侯瑱本事王僧辯，亦擁兵據豫章及江州，不附霸先。霸先以周文育爲南豫州刺史，使將兵擊湓城，庚申，又遣侯安都、周鐵虎將舟師立栅於梁山，以備江州。
   </p>
   <p class="em2 strong">
    <span class="yinwen">
     4
    </span>
    癸亥，徐嗣徽、任約襲采石，執戍主明州刺史張懷鈞送於齊。
    <span class="jiazhu">
     〔《五代志》：日南郡交谷縣，梁置明州。張懷鈞蓋帶刺史而戍采石也。〕
    </span>
   </p>
   <p class="em2 strong">
    <span class="yinwen">
     5
    </span>
    後梁主擊侯平於公安，平與長沙王韶引兵還長沙。王琳遣平鎭巴州。
   </p>
   <p class="em2 strong">
    <span class="yinwen">
     6
    </span>
    三月，壬午，詔雜用古今錢。
   </p>
   <p class="em2 strong">
    <span class="yinwen">
     7
    </span>
    戊戌，齊遣儀同三司蕭軌、庫狄伏連、堯難宗、東方老等與任約、徐嗣徽合兵十萬入寇，出栅口，
    <span class="jiazhu">
     〔栅口，栅江口也，在今和州歷陽縣西南百五十里，與無爲軍分界，卽古之濡須口。宋白曰：廬州東南至栅口，今謂之新婦口，三百八十四里，對岸卽舊南陵縣地，對岸爲繁昌縣。〕
    </span>
    向梁山。陳霸先帳內盪主黃叢逆擊，破之，
    <span class="jiazhu">
     〔盪主，主勇士以突盪敵人。〕
    </span>
    齊師退保蕪湖。霸先遣定州刺史沈泰等就侯安都，共據梁山以禦之。周文育攻湓城，未克，召之還。夏，四月，丁巳，霸先如梁山巡撫諸軍。
   </p>
   <p class="em2 strong">
    <span class="yinwen">
     8
    </span>
    乙丑，齊儀同三司婁叡討魯陽蠻，破之。
   </p>
   <p class="em2 strong">
    <span class="yinwen">
     9
    </span>
    侯安都輕兵襲齊行臺司馬恭於歷陽，
    <span class="jiazhu">
     〔《考異》曰：《梁書》云：
     <span class="yinhao">
      「壬午，安都襲恭。」
     </span>
     按《長曆》，是月乙巳朔，無壬午。〕
    </span>
    大破之，俘獲萬計。
   </p>
   <p class="em2 strong">
    <span class="yinwen">
     10
    </span>
    魏太師泰尙孝武妹馮翊公主，生略陽公覺；姚夫人生寧都公毓。毓於諸子最長，
    <span class="jiazhu">
     〔《五代志》：西城郡安康縣，舊曰寧都。毓，余六翻。長，知兩翻；下同。〕
    </span>
    娶大司馬獨孤信女。泰將立嗣，謂公卿曰：
    <span class="yinhao">
     「孤欲立子以嫡，恐大司馬有疑，如何？」
    </span>
    衆默然，未有言者。尙書左僕射李遠曰：
    <span class="yinhao">
     「夫立子以嫡不以長，
     <span class="jiazhu">
      〔《春秋公羊傳》之言。〕
     </span>
     略陽公爲世子，公何所疑！若以信爲嫌，請先斬之。」
    </span>
    遂拔刀而起。泰亦起，曰：
    <span class="yinhao">
     「何至於是！」
    </span>
    信又自陳解，遠乃止。於是羣公並從遠議。遠出外，拜謝信曰：
    <span class="yinhao">
     「臨大事不得不爾！」
    </span>
    信亦謝遠曰：
    <span class="yinhao">
     「今日賴公決此大議。」
    </span>
    遂立覺爲世子。
   </p>
   <p class="em2 strong">
    <span class="yinwen">
     11
    </span>
    太師泰北巡。
   </p>
   <p class="em2 strong">
    <span class="yinwen">
     12
    </span>
    五月，齊人召建安公淵明，詐許退師，
    <span class="jiazhu">
     〔《考異》曰：《典略》云：
     <span class="yinhao">
      「五月，齊主在東山飲酒，投杯赫怒，召魏收於前，立爲制書，欲自將西討長安，令上黨王渙將兵伐梁，於是渙南侵。」
     </span>
     按《梁》、《陳》、《北齊·帝紀》及《渙傳》皆無是事，今去之。〕
    </span>
    陳霸先具舟送之。癸未，淵明疽發背卒。甲申，齊兵發蕪湖，庚寅，入丹楊縣，
    <span class="jiazhu">
     〔此丹楊縣乃漢古縣，非今鎭江府之丹楊縣也。據沈約《志》，晉武帝太康三年，分丹楊縣立于湖縣。于湖，今太平州也。丹楊縣地當在太平州東北。〕
    </span>
    丙申，至秣稜故治。
    <span class="jiazhu">
     〔沈約曰：秣陵本治去京邑六十里，今故治村是也。晉安帝義熙九年移治京邑，在鬬場。鬬場，猶今言敎場。晉成帝咸和中，詔內外諸軍戲於南郊之場，因名戲場，亦曰鬬場。〕
    </span>
    陳霸先遣周文育屯方山，
    <span class="jiazhu">
     〔《丹楊記》，秦始皇鑿方山，其斷處爲瀆，則今淮水。〕
    </span>
    徐度頓馬牧，
    <span class="jiazhu">
     〔馬牧，牧馬之地。〕
    </span>
    杜稜頓大航南以禦之。
   </p>
   <p class="em2 strong">
    <span class="yinwen">
     13
    </span>
    齊漢陽敬懷王洽卒。
    <span class="jiazhu">
     〔洽，齊主之弟。〕
    </span>
   </p>
   <p class="em2 strong">
    <span class="yinwen">
     14
    </span>
    辛丑，齊人跨淮立橋栅渡兵，夜至方山，徐嗣徽等列艦於青墩，至于七磯，以斷周文育歸路。
    <span class="jiazhu">
     〔艦，戶黯翻；下同。墩，音敦。斷，音短。〕
    </span>
    文育鼓譟而發，嗣徽等不能制；至旦，反攻嗣徽。嗣徽驍將鮑砰獨以小艦殿軍，
    <span class="jiazhu">
     〔驍，堅堯翻。將，卽亮翻；下同。砰，普耕翻。殿，丁練翻。〕
    </span>
    文育乘單舴艋與戰，
    <span class="jiazhu">
     〔舴，陟格翻。艋艋，小船。一舟曰單。〕
    </span>
    跳入艦中，
    <span class="jiazhu">
     〔跳，他弔翻。〕
    </span>
    斬砰，仍牽其艦而還。
    <span class="jiazhu">
     〔還，從宣翻，又如字。〕
    </span>
    嗣徽衆大駭，因留船蕪湖，自丹楊步上。
    <span class="jiazhu">
     〔上，時掌翻；下槊上同。〕
    </span>
    陳霸先追侯安都、徐度皆還。
    <span class="jiazhu">
     〔追梁山之軍還建康，以禦齊師。〕
    </span>
   </p>
   <p class="em2 strong">
    癸卯，齊兵自方山進及倪塘，
    <span class="jiazhu">
     〔倪塘在臺城東。〕
    </span>
    游騎至臺，
    <span class="jiazhu">
     〔騎，奇寄翻。〕
    </span>
    建康震駭，帝總禁兵出頓長樂寺，
    <span class="jiazhu">
     〔樂，音洛。〕
    </span>
    內外纂嚴。霸先拒嗣徽等於白城，
    <span class="jiazhu">
     〔白城當在湖熟縣界。〕
    </span>
    適與周文育會。將戰，風急，霸先曰：
    <span class="yinhao">
     「兵不逆風。」
    </span>
    文育曰：
    <span class="yinhao">
     「事急矣，何用古法！」
    </span>
    抽槊上馬先進，
    <span class="jiaozhusup">
     〔章：十二行本「進」下有「衆軍從之」四字；乙十一行本同；孔本同；張校同；退齋校同。〕
    </span>
    <span class="jiazhu">
     〔槊，色角翻。〕
    </span>
    風亦尋轉，殺傷數百人。侯安都與嗣徽等戰於耕壇南，
    <span class="jiazhu">
     〔天子親耕藉田，祭先農於田所，故有耕壇。宋文帝元嘉二十一年，令司空、司農、京尹、令、尉度宮之辰地，八里之外，整制千畝，中開阡陌，立先農壇於中阡西陌南，設御耕壇於中阡東陌北。〕
    </span>
    安都帥十二騎突其陳，破之，
    <span class="jiazhu">
     〔騎，奇寄翻。陳，讀曰陣。〕
    </span>
    生擒齊儀同三司乞伏無勞。
    <span class="jiazhu">
     〔《考異》曰：《南史》作
     <span class="yinhao">
      「乞伏無芳」
     </span>
     。今從《陳書》。〕
    </span>
    霸先潛撤精卒三千配沈泰渡江，襲齊行臺趙彥深於瓜步，獲艦百餘艘，粟萬斛。
    <span class="jiazhu">
     〔艘，蘇遭翻。〕
    </span>
   </p>
   <p class="em2 strong">
    六月，甲辰，齊兵潛至鍾山，侯安都與齊將王敬寶戰于龍尾，
    <span class="jiazhu">
     〔鍾山之龍尾也。自山趾築道陂陀以登山，曰龍尾。〕
    </span>
    軍主張纂戰死。丁未，齊師至幕府山，
    <span class="jiazhu">
     〔幕府山在今建康城西二十五里，晉琅邪王初渡江，丞相王導建幕府其上，因名。〕
    </span>
    霸先遣別將錢明將水軍出江乘，邀擊齊人糧運，盡獲其船米。齊軍乏食，殺馬驢食之。庚戌，齊軍踰鍾山，霸先與衆軍分頓樂遊苑東及覆舟山北，斷其衝要。
    <span class="jiazhu">
     〔斷，音短。〕
    </span>
    壬子，齊軍至玄武湖西北，將據北郊壇，
    <span class="jiazhu">
     〔晉成帝立北郊壇於覆舟山南。〕
    </span>
    衆軍自覆舟東移頓壇北，與齊人相對。
   </p>
   <p class="em2 strong">
    會連日大雨，平地水丈餘，齊軍晝夜坐立泥中，足指皆爛，懸鬲以爨，
    <span class="jiazhu">
     〔鬲，音歷。《爾雅》：鼎款足者謂之鬲。《說文》：鬲，鼎屬也；實五觳。斗二升曰觳。〕
    </span>
    而臺中及潮溝北路燥，
    <span class="jiazhu">
     〔潮溝，吳孫權所開，以引潮抵于秦淮。〕
    </span>
    梁軍每得番易。時四方壅隔，糧運不至，建康戶口流散，徵求無所。甲寅，少霽，
    <span class="jiazhu">
     〔少，詩沼翻。〕
    </span>
    霸先將戰，調市人得麥飯，
    <span class="jiazhu">
     〔調，徒弔翻。〕
    </span>
    分給軍士，士皆飢疲。會陳蒨饋米三千斛、鴨千頭，霸先命炊米煑鴨，人人以荷葉裹飯，婫以鴨肉數臠，
    <span class="jiazhu">
     〔婫，公渾翻。以鴨肉蓋飯上曰婫。今江東人猶謂以物蒙頭曰婫。臠，力兗翻。〕
    </span>
    乙卯，未明，蓐食，比曉，
    <span class="jiazhu">
     〔比，必利翻。〕
    </span>
    霸先帥麾下出莫府山。侯安都謂其部將蕭摩訶曰：
    <span class="yinhao">
     「卿驍勇有名，千聞不如一見。」
    </span>
    <span class="jiazhu">
     〔帥，讀曰率。將，卽亮翻。驍，堅堯翻。〕
    </span>
    摩訶對曰：
    <span class="yinhao">
     「今日令公見之。」
    </span>
    及戰，安都墜馬，齊人圍之，摩訶單騎大呼，直衝齊軍，齊軍披靡，安都乃免。
    <span class="jiazhu">
     〔騎，奇寄翻。呼，火故翻。披，普彼翻。〕
    </span>
    霸先與吳明徹、沈泰等衆軍首尾齊舉，縱兵大戰，安都自白下引兵橫出其後，齊師大潰，斬獲數千人，相蹂踐而死者不可勝計，
    <span class="jiazhu">
     〔蹂，人九翻。踐，慈演翻。勝，音升。〕
    </span>
    生擒徐嗣徽及弟嗣宗，斬之以徇，追奔至于臨沂。
    <span class="jiazhu">
     〔晉成帝咸康元年，桓溫領南琅邪太守，鎭江乘蒲州之金城，求割丹楊之江乘縣境立郡，又分江乘地立臨沂縣。宋白曰：臨沂山西北臨大江。〕
    </span>
    其江乘、攝山、鍾山等諸軍相次克捷，
    <span class="jiazhu">
     〔攝山，在今建康城北四十五里。《江乘地記》曰：有草可以攝生，故名。〕
    </span>
    虜蕭軌、東方老、王敬寶等將帥凡四十六人。
    <span class="jiazhu">
     〔將，卽亮翻。帥，所類翻。〕
    </span>
    其軍士得竄至江者，縛荻筏以濟，
    <span class="jiazhu">
     〔荻，亭歷翻，萑也。〕
    </span>
    中江而溺，流尸至京口，翳水彌岸；唯任約、王僧愔得免。丁巳，衆軍出南州，燒齊舟艦。
   </p>
   <p class="em2 strong">
    戊午，大赦。己未，解嚴。軍士以賞俘貿酒，一人裁得一醉。
    <span class="jiazhu">
     〔貿，音茂。〕
    </span>
    庚申，斬齊將蕭軌等，齊人聞之，亦殺陳曇朗。霸先啓解南徐州以授侯安都。
    <span class="jiazhu">
     〔賞其功也。〕
    </span>
   </p>
   <p class="em2 strong">
    <span class="yinwen">
     15
    </span>
    侯平頻破後梁軍，以王琳兵威不接，更不受指麾；琳遣將討之。平殺巴州助防呂旬，收其衆，奔江州，侯瑱與之結爲兄弟。琳軍勢益衰，乙丑，遣使奉表詣齊，幷獻馴象。
    <span class="jiazhu">
     〔安南出象處曰象山，歲一捕之，縛欄道旁，中爲大穽，以雌象前行爲媒，遺甘蔗於地，傅藥蔗上。雄象來食蔗，漸引入欄，閉其中，就穽中敎習馴擾之，始甚咆哮，穽深不可出，牧者以言語諭之，久則漸解人意。使，疏吏翻。馴，松倫翻。〕
    </span>
    江陵之陷也，琳妻蔡氏、世子毅皆沒于魏，琳又獻款于魏以求妻子；亦稱臣于梁。
   </p>
   <p class="em2 strong">
    <span class="yinwen">
     16
    </span>
    齊發丁匠三十餘萬脩廣三臺宮殿。
    <span class="jiazhu">
     〔三臺在鄴城，曹操所築。〕
    </span>
   </p>
   <p class="em2 strong">
    <span class="yinwen">
     17
    </span>
    齊顯祖之初立也，留心政術，務存簡靖，坦於任使，
    <span class="jiazhu">
     〔謂任使之際，坦懷待人。〕
    </span>
    人得盡力。又能以法馭下，或有違犯，不容勳戚，內外莫不肅然。至於軍國機策，獨決懷抱；每臨行陳，
    <span class="jiazhu">
     〔行，戶剛翻。陳，讀曰陣。〕
    </span>
    親當矢石，所向有功。數年之後，漸以功業自矜，遂嗜酒淫泆，
    <span class="jiazhu">
     〔泆，弋乙翻，淫放也。〕
    </span>
    肆行狂暴；或身自歌舞，盡日通宵；或散髮胡服，雜衣錦綵；
    <span class="jiazhu">
     〔衣，於旣翻。〕
    </span>
    或袒露形體，塗傅粉黛；或乘驢、牛、橐駝、白象，不施鞍勒；或令崔季舒、劉桃枝負之而行，擔胡鼓拍之；
    <span class="jiazhu">
     〔胡鼓，以手拍之成聲。劉昫曰：腰鼓大者瓦，小者木，皆廣首而纖腹，本胡鼓也。擔，都甘翻。〕
    </span>
    勳戚之弟，朝夕臨幸，游行市里，街坐巷宿；或盛夏日中暴身；
    <span class="jiazhu">
     〔暴，讀曰曝。〕
    </span>
    或隆冬去衣馳走；從者不堪，
    <span class="jiazhu">
     〔去，羌呂翻。從，才用翻。〕
    </span>
    帝居之自若。三臺構木高二十七丈，
    <span class="jiazhu">
     〔高，居報翻。〕
    </span>
    兩棟相距二百餘尺，工匠危怯，皆繫繩自防，帝登脊疾走，殊無怖畏；
    <span class="jiazhu">
     〔脊，棟脊也。怖，普布翻。〕
    </span>
    時復雅儛，
    <span class="jiazhu">
     〔復，扶又翻。儛，與舞同。〕
    </span>
    折旋中節，
    <span class="jiazhu">
     〔中，竹仲翻。〕
    </span>
    傍人見者莫不寒心。嘗於道上問婦人曰：
    <span class="yinhao">
     「天子何如？」
    </span>
    曰：
    <span class="yinhao">
     「顚顚癡癡，何成天子！」
    </span>
    帝殺之。
   </p>
   <p class="em2 strong">
    婁太后以帝酒狂，舉杖擊之曰：
    <span class="yinhao">
     「如此父生如此兒！」
    </span>
    帝曰：
    <span class="yinhao">
     「卽當嫁此老母與胡。」
    </span>
    太后大怒，遂不言笑。帝欲太后笑，自匍匐，
    <span class="jiazhu">
     〔匍，音蒲。匐，莫北翻。〕
    </span>
    以身舉牀，墜太后於地，頗有所傷。旣醒，大慚恨，使積柴熾火，欲入其中。太后驚懼，親自持挽，強爲之笑，曰：
    <span class="yinhao">
     「曏汝醉耳！」
    </span>
    <span class="jiazhu">
     〔強，其兩翻。爲，于僞翻。〕
    </span>
    帝乃設地席，命平秦王歸彥執杖，口自責數，
    <span class="jiazhu">
     〔自責而數罪也。數，所具翻。〕
    </span>
    脫背就罰，謂歸彥曰：
    <span class="yinhao">
     「杖不出血，當斬汝。」
    </span>
    太后前自抱之，帝流涕苦請，乃笞腳五十，然後衣冠拜謝，悲不自勝。
    <span class="jiazhu">
     〔勝，音升。〕
    </span>
    因是戒酒，一旬，又復如初。
   </p>
   <p class="em2 strong">
    帝幸李后家，以鳴鏑射后母崔氏，
    <span class="jiazhu">
     〔射，而亦翻。〕
    </span>
    罵曰：
    <span class="yinhao">
     「吾醉時尙不識太后，老婢何事！」
    </span>
    馬鞭亂擊一百有餘。雖以楊愔爲相，使進廁籌，以馬鞭鞭其背，流血浹袍。嘗欲以小刀剺其腹，
    <span class="jiazhu">
     〔愔，於今翻。相，息亮翻。浹，卽協翻。剺，力之翻，劃也。〕
    </span>
    崔季舒託俳言曰：
    <span class="yinhao">
     「老小公子惡戲。」
    </span>
    <span class="jiazhu">
     〔託爲俳諧之言。〕
    </span>
    因掣刀去之。
    <span class="jiazhu">
     〔掣，昌列翻。去，羌呂翻。〕
    </span>
    又置愔於棺中，載以轜車。
    <span class="jiazhu">
     〔轜，音而，喪車也。〕
    </span>
    又嘗持槊走馬，
    <span class="jiazhu">
     〔槊，色角翻。〕
    </span>
    以擬左丞相斛律金之胸者三，金立不動，乃賜帛千段。
   </p>
   <p class="em2 strong">
    高氏婦女，不問親疏，多與之亂，或以賜左右，又多方苦辱之。彭城王浟太妃爾朱氏，魏敬宗之后也，
    <span class="jiazhu">
     〔浟，夷周翻。〕
    </span>
    帝欲蒸之，不從；手刃殺之。故魏樂安王元昂，李后之姊壻也，其妻有色，帝數幸之，
    <span class="jiazhu">
     〔數，所角翻。〕
    </span>
    欲納爲昭儀。召昂，令伏，以鳴鏑射之百餘下，
    <span class="jiazhu">
     〔射，而亦翻。〕
    </span>
    凝血垂將一石，竟至於死。后啼不食，乞讓位於姊，太后又以爲言，帝乃止。
   </p>
   <p class="em2 strong">
    又嘗於衆中召都督韓哲，無罪，斬之。作大鑊、長鋸、剉、碓之屬，陳之於庭，
    <span class="jiazhu">
     〔鑊，戶郭翻。鼎大無足曰鑊。〕
    </span>
    每醉，輒手殺人，以爲戲樂。
    <span class="jiazhu">
     〔樂，音洛。〕
    </span>
    所殺者多令支解，或焚之於火，或投之於水。楊愔乃簡鄴下死囚，置之仗內，
    <span class="jiazhu">
     〔殿庭左右立仗。〕
    </span>
    謂之供御囚，帝欲殺人，輒執以應命，三月不殺，則宥之。
   </p>
   <p class="em2 strong">
    開府參軍裴謂之上書極諫，帝謂楊愔曰：
    <span class="yinhao">
     「此愚人，何敢如是！」
    </span>
    對曰：
    <span class="yinhao">
     「彼欲陛下殺之，以成名於後世耳。」
    </span>
    帝曰：
    <span class="yinhao">
     「小人，我且不殺，爾焉得名！」
    </span>
    <span class="jiazhu">
     〔焉，音煙。〕
    </span>
    帝與左右飲酒，曰：
    <span class="yinhao">
     「樂哉！」
    </span>
    都督王紘曰：
    <span class="yinhao">
     「有大樂，亦有大苦。」
    </span>
    <span class="jiazhu">
     〔樂，音洛。〕
    </span>
    帝曰：
    <span class="yinhao">
     「何謂也？」
    </span>
    對曰：
    <span class="yinhao">
     「長夜之飲，不寤國亡身隕，所謂大苦！」
    </span>
    帝縛紘，欲斬之，思其有救世宗之功，乃捨之。
    <span class="jiazhu">
     〔高澄之死，王紘冒刃禦賊，見一百六十二卷武帝太清二年。〕
    </span>
   </p>
   <p class="em2 strong">
    帝遊宴東山，以關、隴未平，投盃震怒，召魏收於前，立爲詔書，宣示遠近，將事西行。魏人震恐，常爲度隴之計，
    <span class="jiazhu">
     〔宇文泰識虛實，何得因西行一詔，便爲度隴之計！此齊史官之華言耳。〕
    </span>
    然實未行。一日，泣謂羣臣曰：
    <span class="yinhao">
     「黑獺不受我命，柰何？」
    </span>
    都督劉桃枝曰：
    <span class="yinhao">
     「臣得三千騎，
     <span class="jiazhu">
      〔騎，奇寄翻。〕
     </span>
     請就長安擒之以來。」
    </span>
    帝壯之，賜帛千匹。趙道德進曰：
    <span class="yinhao">
     「東西兩國，強弱力均，彼可擒之以來，此亦可擒之以往。桃枝妄言應誅，陛下柰何濫賞！」
    </span>
    帝曰：
    <span class="yinhao">
     「道德言是。」
    </span>
    回絹賜之。帝乘馬欲下峻岸入于漳，
    <span class="jiazhu">
     〔欲入漳水。〕
    </span>
    道德攬轡回之；帝怒，將斬之。道德曰：
    <span class="yinhao">
     「臣死不恨，當於地下啓先帝，論此兒酣酗顚狂，不可敎訓。」
    </span>
    <span class="jiazhu">
     〔酗，吁句翻。陸德明曰：以酒爲凶曰酗。〕
    </span>
    帝默然而止。他日，帝謂道德曰：
    <span class="yinhao">
     「我飲酒過，
     <span class="jiazhu">
      〔過，謂過多。〕
     </span>
     須痛杖我。」
    </span>
    道德抶之，
    <span class="jiazhu">
     〔抶，升栗翻，擊也。〕
    </span>
    帝走。道德逐之曰：
    <span class="yinhao">
     「何物人，爲此舉止！」
    </span>
   </p>
   <p class="em2 strong">
    典御丞李集面諫，
    <span class="jiazhu">
     〔《五代志》曰：後齊制官，多循後魏之舊。尙食、尙藥二局，皆有典御及丞。尙食總知御膳事，尙藥總知御藥事，屬門下省。〕
    </span>
    比帝於桀、紂。帝令縛置流中，
    <span class="jiazhu">
     〔流水中也。〕
    </span>
    沈沒久之，
    <span class="jiazhu">
     〔沈，持林翻。〕
    </span>
    復令引出，
    <span class="jiazhu">
     〔復，扶又翻。〕
    </span>
    謂曰：
    <span class="yinhao">
     「吾何如桀、紂？」
    </span>
    集曰：
    <span class="yinhao">
     「向來彌不及矣！」
    </span>
    帝又令沈之，引出，更問，如此數四，集對如初。帝大笑曰：
    <span class="yinhao">
     「天下有如此癡人，方知龍逄、比干未是俊物！」
    </span>
    <span class="jiazhu">
     〔龍逄諫夏桀而死，比干諫殷紂而死。逄，皮江翻。〕
    </span>
    遂釋之。頃之，又被引入見，
    <span class="jiazhu">
     〔被，皮義翻。見，賢遍翻。〕
    </span>
    似有所諫，帝令將出要斬。
    <span class="jiazhu">
     〔要，讀曰腰。〕
    </span>
    其或斬或赦，莫能測焉。
   </p>
   <p class="em2 strong">
    內外憯憯，
    <span class="jiazhu">
     〔憯，七感翻。憯憯，痛毒之意。〕
    </span>
    各懷怨毒；而素能默識強記，加以嚴斷，
    <span class="jiazhu">
     〔斷，丁亂翻。〕
    </span>
    羣下戰慄，不敢爲非。又能委政楊愔，愔總攝機衡，百度脩敕，
    <span class="jiazhu">
     〔敕，理也。〕
    </span>
    故時人皆言主昏於上，政清於下。愔風表鑒裁，爲朝野所重，少歷屯阨，
    <span class="jiazhu">
     〔爾朱屠害楊氏，唯愔得脫，潛竄累載，後歸高歡，又以讒間逃隱海島，歡訪而用之。裁，才代翻。少，詩照翻。屯，陟輪翻。〕
    </span>
    及得志，有一餐之惠者必重報之，雖先嘗欲殺己者亦不問；典選二十餘年，以獎拔賢才爲己任。性復強記，一見皆不忘其姓名，選人魯漫漢自言猥賤獨不見識，
    <span class="jiazhu">
     〔選，須絹翻。復，扶又翻。猥，鄙也。〕
    </span>
    愔曰：
    <span class="yinhao">
     「卿前在元子思坊，
     <span class="jiazhu">
      〔元子思坊，鄴城中坊名。魏侍中元子思居此，後謀西奔，被誅，時人因以名坊。〕
     </span>
     乘短尾牝驢，見我不下，以方麴障面，我何爲不識卿！」
    </span>
    漫漢驚服。
   </p>
   <p class="em2 strong">
    <span class="yinwen">
     18
    </span>
    秋，七月，甲戌，前天門太守樊毅襲武陵，殺武州刺史衡陽王護，王琳使司馬潘忠擊之，執毅以歸。護，暢之孫也。
    <span class="jiazhu">
     〔暢，武帝之弟。〕
    </span>
   </p>
   <p class="em2 strong">
    <span class="yinwen">
     19
    </span>
    丙子，以陳霸先爲中書監、司徒、揚州刺史，進爵長城公，餘如故。
   </p>
   <p class="em2 strong">
    <span class="yinwen">
     20
    </span>
    初，余孝頃爲豫章太守，
    <span class="jiazhu">
     〔《姓譜》：余姓，由余之後。〕
    </span>
    侯瑱鎭豫章，孝頃於新吳縣
    <span class="jiazhu">
     〔漢靈帝中平中，立新吳縣，屬豫章郡，今洪州奉新縣卽其地。〕
    </span>
    別立城栅，與瑱相拒。瑱使其從弟奫守豫章，
    <span class="jiazhu">
     〔從，才用翻。奫，於倫翻。〕
    </span>
    悉衆攻孝頃，久不克，築長圍守之。癸酉，侯平發兵攻奫，大掠豫章，焚之，奔于建康。瑱衆潰，奔湓城，依其將焦僧度。僧度勸之奔齊，會霸先使記室濟陽蔡景歷南上，
    <span class="jiazhu">
     〔濟，子禮翻。自建康泝流至湓城爲南上。上，時掌翻。〕
    </span>
    說瑱令降，瑱乃詣闕歸罪，霸先爲之誅侯平。
    <span class="jiazhu">
     〔說，式芮翻。降，戶江翻。爲，于僞翻。〕
    </span>
    丁亥，以瑱爲司空。
   </p>
   <p class="em2 strong">
    南昌民熊曇朗，世爲郡著姓。曇朗有勇力，侯景之亂，聚衆據豐城爲栅，
    <span class="jiazhu">
     〔南昌縣帶豫章郡。吳立富城縣，晉武帝太康元年，更名豐城縣，屬豫章郡，今縣在郡城南一百五十五里。曇，徒含翻。〕
    </span>
    世祖以爲巴山太守。
    <span class="jiazhu">
     〔元帝廟號世祖。〕
    </span>
    江陵陷，曇朗兵力浸強，侵掠鄰縣。侯瑱在豫章，曇朗外示服從而陰圖之，及瑱敗走，曇朗獲其馬仗。
   </p>
   <p class="em2 strong">
    <span class="yinwen">
     21
    </span>
    己亥，齊大赦。
   </p>
   <p class="em2 strong">
    <span class="yinwen">
     22
    </span>
    魏太師泰遣安州長史鉗耳康買使于王琳，
    <span class="jiazhu">
     〔鉗耳，夷姓也，出於西羌。鉗，其廉翻。孫愐曰：鉗耳，西羌人，自云周王季之後，爲虔仁氏，音訛爲鉗耳。〕
    </span>
    琳遣長史席豁報之，且請歸世祖及愍懷太子之柩；泰許之。
    <span class="jiazhu">
     〔江陵之陷，魏旣戕元帝，遂殺愍懷太子元良。柩，音舊。〕
    </span>
   </p>
   <p class="em2 strong">
    <span class="yinwen">
     23
    </span>
    八月，己酉，鄱陽王循卒于江夏，弟豐城侯泰監郢州事。
    <span class="jiazhu">
     〔夏，戶雅翻。監，工銜翻。〕
    </span>
    王琳使兗州刺史吳藏攻江夏，不克而死。
    <span class="jiazhu">
     〔琳署藏領兗州耳。〕
    </span>
   </p>
   <p class="em2 strong">
    <span class="yinwen">
     24
    </span>
    魏太師泰北渡河。
    <span class="jiazhu">
     〔據《魏紀》，泰北巡，渡北河。〕
    </span>
   </p>
   <p class="em2 strong">
    <span class="yinwen">
     25
    </span>
    魏以王琳爲大將軍、長沙郡公。
   </p>
   <p class="em2 strong">
    <span class="yinwen">
     26
    </span>
    魏江州刺史陸騰討陵州叛獠，
    <span class="jiazhu">
     〔《五代志》：隆山郡，西魏置陵州，今陵井監是也。江州亦置於隆山郡之隆山縣。獠，魯皓翻。〕
    </span>
    獠因山爲城，攻之難拔。騰乃陳伎樂於城下一面，
    <span class="jiazhu">
     〔伎，渠綺翻。〕
    </span>
    獠棄兵，攜妻子臨城觀之，騰潛師三面俱上，斬首萬五千級，遂平之。
    <span class="jiazhu">
     〔唐柴紹破吐谷渾亦用此術。上，時掌翻。〕
    </span>
    騰，俟之玄孫也。
    <span class="jiazhu">
     〔陸俟事魏太武帝，及文成帝之初立，以子麗誅宗愛功封王。〕
    </span>
   </p>
   <p class="em2 strong">
    <span class="yinwen">
     27
    </span>
    庚申，齊主將西巡，百官辭於紫陌，帝使矟騎圍之，
    <span class="jiazhu">
     〔騎兵執矟者爲矟騎。矟，色角翻。騎，奇寄翻。〕
    </span>
    曰：
    <span class="yinhao">
     「我舉鞭，卽殺之。」
    </span>
    日晏，帝醉不能起。黃門郎是連子暢曰：
    <span class="jiazhu">
     〔是連，亦夷姓也。《魏書·官氏志》：內入諸姓有是連氏。〕
    </span>
    <span class="yinhao">
     「陛下如此，羣臣不勝恐怖。」
    </span>
    <span class="jiazhu">
     〔勝，音升。怖，普布翻。〕
    </span>
    帝曰：
    <span class="yinhao">
     「大怖邪！若然，勿殺。」
    </span>
    <span class="jiazhu">
     〔若然，猶云若如此也。〕
    </span>
    遂如晉陽。
   </p>
   <p class="em2 strong">
    <span class="yinwen">
     28
    </span>
    九月，壬寅，改元，大赦。以陳霸先爲丞相、錄尙書事、鎭衞大將軍、揚州牧、義興公。
    <span class="jiazhu">
     〔自長城縣公進封義興郡公。按《陳書·帝紀》，
     <span class="yinhao">
      「義」
     </span>
     當作
     <span class="yinhao">
      「吳」
     </span>
     。〕
    </span>
    以吏部尙書王通爲右僕射。
   </p>
   <p class="em2 strong">
    <span class="yinwen">
     29
    </span>
    突厥木杆可汗假道於涼州以襲吐谷渾，魏太師泰使涼州刺史史寧帥騎隨之，至番禾，
    <span class="jiazhu">
     〔番禾縣，漢屬張掖郡，魏分置番禾郡。如淳曰：番，音盤。隋廢番禾郡爲番禾縣，屬涼州；唐天寶三年，改爲天寶縣。厥，九勿翻。杆，公旦翻。可，從刊入聲。汗，音寒。吐，從暾入聲。谷，音浴。帥，讀曰率。騎，奇寄翻。〕
    </span>
    吐谷渾覺之，奔南山。木杆將分兵追之，寧曰：
    <span class="yinhao">
     「樹敦、賀眞二城，吐谷渾之巢穴也，拔其本根，餘衆自散。」
    </span>
    木杆從之。木杆從北道趣賀眞，寧從南道趣樹敦。
    <span class="jiazhu">
     〔樹敦城，在曼頭山北，吐谷渾之舊都也。周穆王時，犬戎樹惇居之，因以名城。祭公謀父所謂
     <span class="yinhao">
      「犬戎樹惇，能帥舊德」
     </span>
     者也。趣，七喻翻。〕
    </span>
    吐谷渾可汗
    <span class="jiaozhusup">
     〔章：十二行本「汗」下有「夸呂」二字；乙十一行本同；孔本同；張校同。〕
    </span>
    在賀眞，使其征南王將數千人守樹敦。
    <span class="jiazhu">
     〔將，卽亮翻。〕
    </span>
    木杆破賀眞，獲夸呂妻子；寧破樹敦，虜征南王；還，與木杆會于青海，
    <span class="jiazhu">
     〔吐谷渾中有青海，周回千餘里，海中有小山。每冬冰合，以良牝馬置此山，至來春收之，牝馬皆有孕，生駒，號爲龍種，必多駿異，日行千里。〕
    </span>
    木杆歎寧勇決，贈遺甚厚。
    <span class="jiazhu">
     〔遺，于季翻。〕
    </span>
   </p>
   <p class="em2 strong">
    <span class="yinwen">
     30
    </span>
    甲子，王琳以舟師襲江夏；冬，十月，壬申，豐城侯泰以州降之。
   </p>
   <p class="em2 strong">
    <span class="yinwen">
     31
    </span>
    齊發山東寡婦二千六百人以配軍，有夫而濫奪者什二三。
   </p>
   <p class="em2 strong">
    <span class="yinwen">
     32
    </span>
    魏安定文公宇文泰還至牽屯山而病，
    <span class="jiazhu">
     〔北巡而還也。杜佑曰：牽屯在平涼郡高平縣，亦曰汧屯山，今謂之筓頭山。〕
    </span>
    驛召中山公護。護至涇州，見泰，泰謂護曰：
    <span class="yinhao">
     「吾諸子皆幼，外寇方強，天下之事，屬之於汝，
     <span class="jiazhu">
      〔屬，之欲翻；下所屬同。〕
     </span>
     宜努力以成吾志。」
    </span>
    乙亥，卒於雲陽。
    <span class="jiazhu">
     〔年五十。雲陽縣，漢屬馮翊，魏收《志》屬北地郡；後周置雲陽郡，有雲陽宮。〕
    </span>
    護還長安，發喪。泰能駕御英豪，得其力用，性好質素，不尙虛飾，明達政事，崇儒好古，凡所施設，皆依倣三代而爲之。
    <span class="jiazhu">
     〔好，呼到翻。〕
    </span>
    丙子，世子覺嗣位，爲太師、柱國、大冢宰，出鎭同州，
    <span class="jiazhu">
     〔宇文泰輔政多居同州，以其地扼關、河之要，齊人或來侵軼，便於應接也。〕
    </span>
    時年十五。
   </p>
   <p class="em2 strong">
    中山公護，名位素卑，雖爲泰所屬，而羣公各圖執政，莫肯服從。護問計於大司寇于謹，謹曰：
    <span class="yinhao">
     「謹早蒙先公非常之知，恩深骨肉，今日之事，必以死爭之。若對衆定策，公必不得讓。」
    </span>
    明日，羣公會議，謹曰：
    <span class="yinhao">
     「昔帝室傾危，非安定公無復今日。
     <span class="jiazhu">
      〔謂魏孝武帝爲高歡所逼，遁逃入關，宇文泰迎而輔之，以立國於關右。復，扶又翻。〕
     </span>
     今公一旦違世，嗣子雖幼，中山公親其兄子，兼受顧託，軍國之事，理須歸之。」
    </span>
    辭色抗厲，衆皆悚動。
    <span class="jiazhu">
     〔抗厲，舉聲高亢，且正色嚴厲也。〕
    </span>
    護曰：
    <span class="yinhao">
     「此乃家事，護雖庸昧，何敢有辭。」
    </span>
    謹素與泰等夷，護常拜之，至是，謹起而言曰：
    <span class="yinhao">
     「公若統理軍國，謹等皆有所依。」
    </span>
    遂再拜。羣公迫於謹，亦再拜，於是衆議始定。護綱紀內外，撫循文武，人心遂安。
   </p>
   <p class="em2 strong">
    <span class="yinwen">
     33
    </span>
    十一月，辛丑，豐城侯泰奔齊，齊以爲永州刺史。
    <span class="jiazhu">
     〔南方以零陵郡爲永州。齊以泰爲永州刺史，未知此永州置於何地。〕
    </span>
    詔徵王琳爲司空，
    <span class="jiazhu">
     〔此齊詔也。〕
    </span>
    琳辭不至，留其將潘純陀監郢州，
    <span class="jiazhu">
     〔監，工銜翻。〕
    </span>
    身還長沙。魏人歸其妻子。
   </p>
   <p class="em2 strong">
    <span class="yinwen">
     34
    </span>
    壬子，齊主詔以
    <span class="yinhao">
     「魏末豪傑糾合鄕部，因緣請託，各立州郡，離大合小，公私煩費，丁口減於疇日，
     <span class="jiazhu">
      〔疇日，猶言昔日。〕
     </span>
     守令倍於昔時。且要荒向化，
     <span class="jiazhu">
      〔要荒，引古要服、荒服爲言。要者，要結好信而從服之。荒者，言其來服荒忽無常也。要，一遙翻。〕
     </span>
     舊多浮僞，百室之邑，遽立州名，三戶之民，空張郡目，
     <span class="jiazhu">
      〔此謂梁末所置州郡在江、淮之間者也。〕
     </span>
     循名責實，事歸焉有。」
    </span>
    <span class="jiazhu">
     〔焉，於虔翻，何也。〕
    </span>
    於是倂省三州，一百五十三郡。
    <span class="jiaozhusup">
     〔章：十二行本「郡」下有「五百八十九縣、三鎭、二十六戍」十二字；乙十一行本同；孔本同；退齋校同。〕
    </span>
    <span class="jiazhu">
     〔《考異》曰：《北史》作
     <span class="yinhao">
      「五十六郡」
     </span>
     。今從《齊書》。〕
    </span>
   </p>
   <p class="em2 strong">
    <span class="yinwen">
     35
    </span>
    詔分江州四郡置高州。
    <span class="jiazhu">
     〔四郡，蓋臨川、安成、豫寧、巴山，以其地在南江之西，負山面水，據高臨深，因名高州。〕
    </span>
    軍
    <span class="jiaozhusup">
     〔章：十二行本「軍」上有「以明威將」四字；乙十一行本同；孔本同；退齋校同。〕
    </span>
    黃法𣰋爲刺史，鎭巴山。
    <span class="jiazhu">
     〔𣰋，巨俱翻。宋白曰：梁大同二年分廬陵之興平、臨川之新建二縣，立西寧、巴山二縣，合其縣立爲巴山郡。其郡古迹在撫州崇仁縣巴山之北。〕
    </span>
   </p>
   <p class="em2 strong">
    <span class="yinwen">
     36
    </span>
    十二月，壬申，以曲江侯勃爲太保。
   </p>
   <p class="em2 strong">
    <span class="yinwen">
     37
    </span>
    甲申，魏葬安定文公。丁亥，以岐陽之地封世子覺爲周公。
    <span class="jiazhu">
     〔岐陽，卽扶風之地。昔周興於岐周，因爲國號。宇文輔魏，倣周以立法制，故魏朝之臣以周封之，將禪代也。〕
    </span>
   </p>
   <p class="em2 strong">
    <span class="yinwen">
     38
    </span>
    初，侯景之亂，臨川民周續起兵郡中，
    <span class="jiazhu">
     〔臨川，漢豫章郡南城縣之地，後漢分南城北境爲臨汝縣，吳孫亮太平二年，分豫章之東部南城、臨汝二縣置臨川郡，隋、唐爲撫州。〕
    </span>
    始興王毅以郡讓之而去。續部將皆郡中豪族，多驕橫，
    <span class="jiazhu">
     〔將，卽亮翻；下同。橫，戶孟翻。〕
    </span>
    續裁制之，諸將皆怨，相與殺之。續宗人迪，勇冠軍中，
    <span class="jiazhu">
     〔冠，古玩翻。〕
    </span>
    衆推爲主。迪素寒微，恐郡人不服，以郡周敷族望高顯，折節交之，
    <span class="jiazhu">
     〔折，而設翻。〕
    </span>
    敷亦事迪甚謹。迪據上塘，
    <span class="jiazhu">
     〔
     <span class="yinhao">
      「上塘」
     </span>
     ，下卷作
     <span class="yinhao">
      「工塘」
     </span>
     ，必有一誤。按《陳書·周迪傳》，
     <span class="yinhao">
      「工」
     </span>
     字爲是。〕
    </span>
    敷據故郡，朝廷以迪爲衡州刺史，領臨川內史。
    <span class="jiazhu">
     〔以臨川內史帶衡州刺史耳。〕
    </span>
    時民遭侯景之亂，皆棄農業，羣聚爲盜，唯迪所部獨務農桑，各有贏儲，政敎嚴明，
    <span class="jiazhu">
     〔敎，謂敎令，州郡下令謂之敎。〕
    </span>
    徵斂必至，
    <span class="jiazhu">
     〔斂，力贍翻。〕
    </span>
    餘郡乏絕者皆仰以取給。
    <span class="jiazhu">
     〔仰，牛向翻。〕
    </span>
    迪性質樸，不事威儀，居常徒跣，雖外列兵衞，內有女伎，挼繩破篾，傍若無人，
    <span class="jiazhu">
     〔伎，渠綺翻。挼，奴禾翻。蔑，莫結翻，竹筠也。〕
    </span>
    訥於言語而襟懷信實，臨川人皆附之。
   </p>
   <p class="em2 strong">
    <span class="yinwen">
     39
    </span>
    齊自西河總秦戍築長城。
    <span class="jiazhu">
     〔《考異》曰：去歲六月已云築長城，而地名、長短不同，不知與此爲一事爲二事。《北齊書》、《北史》皆然。今兩存之。〕
    </span>
    東至於海，前後所築東西凡三千餘里，率十里一戍，其要害置州鎭，凡二十五所。
   </p>
   <p class="em2 strong">
    <span class="yinwen">
     40
    </span>
    魏宇文護以周公幼弱，欲早使正位以定人心，庚子，以魏恭帝詔禪位于周，
    <span class="jiazhu">
     〔魏道武帝以晉孝武太元二十一年改元皇始，歷十二世至孝武帝永熙三年西遷，魏遂分爲東、西。西魏又歷三世，凡十五世，一百六十年而亡。〕
    </span>
    使大宗伯趙貴持節奉册，濟北公迪致皇帝璽紱；恭帝出居大司馬府。
    <span class="jiazhu">
     〔濟，子禮翻。璽，斯氏翻。紱，音弗。〕
    </span>
   </p>
  </div>
 </body>
</html>