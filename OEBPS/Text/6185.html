<?xml version='1.0' encoding='utf-8'?>
<html xmlns="http://www.w3.org/1999/xhtml" lang="zh-Hant" xml:lang="zh-Hant">
 <head>
  <link href="../Styles/page_styles.css" rel="stylesheet" type="text/css"/>
  <link href="../Styles/stylesheet.css" rel="stylesheet" type="text/css"/>
  <title id="toc_1">
   ◎卷第四十一·漢紀三十三·世祖光武皇帝上之下
  </title>
 </head>
 <body>
  <div id="text">
   <h1>
    <span class="section" id="title-1">
     <span data-head-description="" data-head-level="h2" data-head-title="漢紀三十三">
      漢紀三十三
     </span>
    </span>
   </h1>
   <p>
    <span class="jiazhu">
     〔起強圉大淵獻
     <span class="biaozhusup" data-rel="（丁亥）">
     </span>
     ，盡屠維赤奮若
     <span class="biaozhusup" data-rel="（己丑）">
     </span>
     ，凡三年。〕
    </span>
   </p>
   <hr/>
   <h5>
    <span class="section" id="title-2">
     <span data-head-description="" data-head-level="h3" data-head-title="世祖光武皇帝上之下">
      世祖光武皇帝上之下
     </span>
    </span>
   </h5>
   <p class="strong">
    <span class="section" id="title-3">
     <span data-head-description="" data-head-level="h4" data-head-title="建武三年">
      建武三年
     </span>
    </span>
    <span class="biaozhusup" data-rel="（丁亥、西元二七年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，甲子，以馮異爲征西大將軍。
    <span class="jiazhu">
     〔《晉書·職官志》曰：四征起於漢代，謂此。〕
    </span>
    鄧禹慙於受任無功，數以飢卒徼赤眉戰，輒不利；
    <span class="jiazhu">
     〔數，所角翻。徼，一遙翻。〕
    </span>
    乃率車騎將軍鄧弘等自河北度至湖，
    <span class="jiazhu">
     〔《地理志》，河北縣，屬河東郡。湖縣，屬京兆。賢曰：湖縣故城在今虢州湖城縣西南。〕
    </span>
    要馮異共攻赤眉。
    <span class="jiazhu">
     〔要，一遙翻；下同。〕
    </span>
    異曰：
    <span class="yinhao">
     「異與賊相拒數十日，雖虜獲雄將，餘衆尙多，可稍以恩信傾誘，難卒用兵破也。
     <span class="jiazhu">
      〔卒，讀曰猝；下猝起同。〕
     </span>
     上今使諸將屯澠池，要其東，
     <span class="jiazhu">
      〔澠，彌兗翻。〕
     </span>
     而異擊其西，一舉取之，此萬成計也！」
    </span>
    <span class="jiazhu">
     〔十事九成，猶有一不中。萬事萬成，言算無遺計也。要，一遙翻。〕
    </span>
    禹、弘不從，弘遂大戰移日。
    <span class="jiazhu">
     〔言日景移也。〕
    </span>
    赤眉陽敗，棄輜重走；
    <span class="jiazhu">
     〔重，直用翻。〕
    </span>
    車皆載土，以豆覆其上，
    <span class="jiazhu">
     〔覆，敷救翻。〕
    </span>
    兵士飢，爭取之。赤眉引還，擊弘，弘軍潰亂；異與禹合兵救之，赤眉小卻。異以士卒飢倦，可且休；禹不聽，復戰，大爲所敗，
    <span class="jiazhu">
     〔復，扶又翻。敗，補邁翻。〕
    </span>
    死傷者三千餘人，禹以二十四騎脫歸宜陽。異棄馬奔
    <span class="jiaozhusup">
     〔章：十二行本「奔」作「步」；乙十一行本同，孔本同；張校同；退齋校同。〕
    </span>
    走，上回谿阪，
    <span class="jiazhu">
     〔杜佑《通典》曰：回谿在河南永寧縣東北，俗名回坑，長四里，闊二丈，深二丈五尺，自漢以前，道皆由此。酈道元云：曹公西討，惡南路之險，更開北道。〕
    </span>
    與麾下數人歸營，收其散卒，復堅壁自守。
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    <span class="yinwen">
     2
    </span>
    辛巳，立四親廟於雒陽，祀父南頓君以上至舂陵節侯。
    <span class="jiazhu">
     〔《禮》，天子立親廟四；今依以立舂陵節侯、鬱林太守、鉅鹿都尉、南頓令廟。〕
    </span>
   </p>
   <p class="em2 strong">
    <span class="yinwen">
     3
    </span>
    壬午，大赦。
   </p>
   <p class="em2 strong">
    <span class="yinwen">
     4
    </span>
    閏月，乙巳，鄧禹上大司徒、梁侯印綬；
    <span class="jiazhu">
     〔上，時掌翻；下同。〕
    </span>
    詔還梁侯印綬，以爲右將軍。
   </p>
   <p class="em2 strong">
    <span class="yinwen">
     5
    </span>
    馮異與赤眉約期會戰，使壯士變服與赤眉同，伏於道側。旦日，赤眉使萬人攻異前部，異少出兵以救之；
    <span class="jiazhu">
     〔所以示弱也。〕
    </span>
    賊見勢弱，遂悉衆攻異，異乃縱兵大戰。日昃，賊氣衰，伏兵卒起，衣服相亂，赤眉不復識別，
    <span class="jiazhu">
     〔卒，讀曰猝。復，扶又翻。別，彼列翻。〕
    </span>
    衆遂驚潰；追擊，大破之於崤底，
    <span class="jiazhu">
     〔崤谷之底也。賢曰：卽崤阪也，在今洛州永寧縣西北。〕
    </span>
    降男女八萬人。
    <span class="jiazhu">
     〔降，戶江翻。〕
    </span>
    帝降璽書勞異曰：
    <span class="jiazhu">
     〔勞，力到翻。〕
    </span>
    <span class="yinhao">
     「始雖垂翅回谿，終能奮翼澠池，可謂失之東隅，收之桑榆。
     <span class="jiazhu">
      〔賢曰：《淮南子》曰：至於衡陽，是謂隅中。又《前書》谷永曰：太白出西方，六十日，法當參天；今已過期，尙在桑榆間。桑榆，謂晚也。余按《淮南子》曰：西日垂景在樹端，謂之桑榆。〕
     </span>
     方論功賞，以答大勳。」
    </span>
   </p>
   <p class="em2 strong">
    赤眉餘衆東向宜陽。甲辰，帝親勒六軍，嚴陳以待之。
    <span class="jiazhu">
     〔陳，讀曰陣。〕
    </span>
    赤眉忽遇大軍，驚震不知所謂，乃遣劉恭乞降曰：
    <span class="yinhao">
     「盆子將百萬衆降陛下，何以待之？」
    </span>
    帝曰：
    <span class="yinhao">
     「待汝以不死耳！」
    </span>
    丙午，盆子及丞相徐宣以下三十餘人肉袒降，上所得傳國璽綬。
    <span class="jiazhu">
     〔璽，斯氏翻。綬，音受。〕
    </span>
    積兵甲宜陽城西，與熊耳山齊。
    <span class="jiazhu">
     〔賢曰：宜陽縣故城，韓國城也，在今洛州福昌縣東。《水經註》曰：洛水之北有熊耳山，雙巒競舉，狀同熊耳；在宜陽西。宋白曰：宜陽故城，在福昌縣東十三里。〕
    </span>
    赤眉衆尙十餘萬人，帝令縣廚皆賜食。
    <span class="jiazhu">
     〔宜陽縣廚也。〕
    </span>
    明旦，大陳兵馬臨雒水，
    <span class="jiazhu">
     〔帝改
     <span class="yinhao">
      「洛」
     </span>
     爲
     <span class="yinhao">
      「雒」
     </span>
     。〕
    </span>
    令盆子君臣列而觀之。帝謂樊崇等曰：
    <span class="yinhao">
     「得無悔降乎？朕今遣卿歸營，勒兵鳴鼓相攻，決其勝負，不欲強相服也。」
    </span>
    <span class="jiazhu">
     〔強，其兩翻。〕
    </span>
    徐宣等叩頭曰：
    <span class="yinhao">
     「臣等出長安東都門，君臣計議，歸命聖德。百姓可與樂成，難與圖始，
     <span class="jiazhu">
      〔樂，音洛。〕
     </span>
     故不告衆耳。今日得降，猶去虎口歸慈母，誠歡誠喜，無所恨也！」
    </span>
    帝曰：
    <span class="yinhao">
     「卿所謂鐵中錚錚，傭中佼佼者也！」
    </span>
    <span class="jiazhu">
     〔賢曰：《說文》曰：錚錚，金也。鐵之錚，言微有剛利也。錚，初耕翻。佼，古巧翻。《詩》，佼人僚兮。今相傳胡巧翻。言佼佼者，凡庸之人稍爲勝也。〕
    </span>
    戊申，還自宜陽。帝令樊崇等各與妻子居雒陽，賜之田宅。其後樊崇、逢安反，誅；楊音、徐宣卒於鄕里。帝憐盆子，以爲趙王郎中；
    <span class="jiazhu">
     〔趙王良，帝叔父也。以盆子爲其國郎中。〕
    </span>
    後病失明，賜滎陽均輸官地，使食其稅終身。
    <span class="jiazhu">
     〔賢曰：均輸，官名，屬司農。桓寬《鹽鐵論》云：郡國諸侯各以其方物貢輸往來，物多苦惡，不償其費，故郡國置均輸官以相紹運，故曰均輸。〕
    </span>
    劉恭爲更始報仇，殺謝祿，
    <span class="jiazhu">
     〔祿殺更始事見上卷元年。爲，于僞翻。〕
    </span>
    自繫獄；帝赦不誅。
   </p>
   <p class="em2 strong">
    <span class="yinwen">
     6
    </span>
    二月，劉永立董憲爲海西王。
    <span class="jiazhu">
     〔賢曰：海西縣，屬琅邪郡。〕
    </span>
    永聞伏隆至劇，
    <span class="jiazhu">
     〔《地理志》，劇縣，屬北海郡；春秋紀國之地。杜佑曰：漢劇縣故城，在壽光縣南。〕
    </span>
    亦遣使立張步爲齊王。步貪王爵，猶豫未決。隆曉譬曰：
    <span class="yinhao">
     「高祖與天下約，非劉氏不王；今可得爲十萬戶侯耳！」
    </span>
    步欲留隆，與共守二州；
    <span class="jiazhu">
     〔二州，青州、徐州也。〕
    </span>
    隆不聽，求得反命，步遂執隆而受永封。隆遣間使上書曰：
    <span class="jiazhu">
     〔間，古莧翻。使，疏吏翻。〕
    </span>
    <span class="yinhao">
     「臣隆奉使無狀，
     <span class="jiazhu">
      〔賢曰：言罪大也。〕
     </span>
     受執凶逆；雖在困阨，授命不顧。又，吏民知步反畔，心不附之，願以時進兵，無以臣隆爲念！臣隆得生到闕廷，受誅有司，此其大願。若令沒身寇手，以父母、昆弟長累陛下。
     <span class="jiazhu">
      〔賢曰：累，托也，音力僞翻。〕
     </span>
     陛下與皇后、太子永享萬國，與天無極！」
    </span>
    帝得隆奏，召其父湛，流涕示之，曰：
    <span class="yinhao">
     「恨不且許而遽求還也！」
    </span>
    其後步遂殺之。帝方北憂漁陽，南事梁、楚，故張步得專集齊地，據郡十二焉。
    <span class="jiazhu">
     〔步據城陽、琅邪、高密、膠東、東萊、北海、齊、千乘、濟南、平原、泰山、菑川十二郡。〕
    </span>
   </p>
   <p class="em2 strong">
    <span class="yinwen">
     7
    </span>
    帝幸懷。
   </p>
   <p class="em2 strong">
    <span class="yinwen">
     8
    </span>
    吳漢率耿弇、蓋延擊青犢於軹西，大破降之。
    <span class="jiazhu">
     〔賢曰：軹縣，屬河內郡；故城在今洛州濟源縣東南。蓋，古盍翻。〕
    </span>
   </p>
   <p class="em2 strong">
    <span class="yinwen">
     9
    </span>
    三月，壬寅，以司直伏湛爲大司徒。
   </p>
   <p class="em2 strong">
    <span class="yinwen">
     10
    </span>
    涿郡太守張豐反，
    <span class="jiazhu">
     〔《郡國志》：涿郡，在雒陽東北千八百里。〕
    </span>
    自稱無上大將軍，與彭寵連兵。朱浮以帝不自征彭寵，上疏求救。詔報曰：
    <span class="yinhao">
     「往年赤眉跋扈長安，
     <span class="jiazhu">
      〔賢曰：跋扈，猶言暴橫也。〕
     </span>
     吾策其無穀必東；果來歸附。今度此反虜，
     <span class="jiazhu">
      〔度，徒洛翻。〕
     </span>
     勢無久全，其中必有內相斬者。今軍資未充，故須後麥耳！」
    </span>
    <span class="jiazhu">
     〔須，待也。〕
    </span>
    浮城中糧盡，人相食，會耿況遣騎來救，浮乃得脫身走，薊城遂降於彭寵。
    <span class="jiazhu">
     〔《考異》曰：《朱浮傳》：
     <span class="yinhao">
      「尙書令侯霸奏：『浮敗亂幽州，構成寵罪，徒勞軍師，不能死節，罪當伏誅。』」
     </span>
     按霸明年乃爲尙書令，蓋追劾之。〕
    </span>
    寵自稱燕王，攻拔右北平、上谷數縣，賂遺匈奴，
    <span class="jiazhu">
     〔遺，于季翻。〕
    </span>
    借兵爲助；又南結張步及富平、獲索諸賊，皆與交通。
   </p>
   <p class="em2 strong">
    <span class="yinwen">
     11
    </span>
    帝自將征鄧奉，至堵陽；
    <span class="jiazhu">
     〔堵陽縣，屬南陽郡。杜佑曰：唐州方城縣，漢堵陽縣。應劭曰：堵陽，景帝改爲順陽。二說不同。〕
    </span>
    奉逃歸淯陽，董訢降。
    <span class="jiazhu">
     〔訢，音欣。降，下江翻；下同。〕
    </span>
    夏，四月，帝追奉至小長安，與戰，大破之；奉肉袒因朱祜降。
    <span class="jiazhu">
     〔去年奉禽祜，今因祜而降。〕
    </span>
    帝憐奉舊功臣，
    <span class="jiazhu">
     〔奉，鄧晨之兄子也。〕
    </span>
    且釁起吳漢，
    <span class="jiazhu">
     〔事見上卷上年。〕
    </span>
    欲全宥之。岑彭、耿弇諫曰：
    <span class="yinhao">
     「鄧奉背恩反逆，
     <span class="jiazhu">
      〔背，蒲妹翻。〕
     </span>
     暴師經年，陛下旣至，不知悔善，而親在行陳，
     <span class="jiazhu">
      〔陳，讀曰陣。〕
     </span>
     兵敗乃降；若不誅奉，無以懲惡！」
    </span>
    於是斬之。復朱祜位。
   </p>
   <p class="em2 strong">
    <span class="yinwen">
     12
    </span>
    延岑旣破赤眉，卽拜置牧守，欲據關中。時關中衆寇猶盛，岑據藍田，王歆據下邽，
    <span class="jiazhu">
     〔賢曰：秦武公伐邽戎置，以隴西有上邽，故此云下。〕
    </span>
    芳丹據新豐，
    <span class="jiazhu">
     〔芳，姓也。《風俗通》有漢幽州刺史芳乘。〕
    </span>
    蔣震據霸陵，張邯據長安，公孫守據長陵，楊周據谷口，呂鮪據陳倉，角閎據汧，
    <span class="jiazhu">
     〔角，姓也，漢有角善叔。汧，苦堅翻。〕
    </span>
    駱延據盩厔，
    <span class="jiazhu">
     〔盩厔，音舟窒。《姓譜》：齊太公之後有公子駱，子孫以爲氏。《史記》，秦之先有大駱。〕
    </span>
    任良據鄠，
    <span class="jiazhu">
     〔鄠，音戶。〕
    </span>
    汝章據槐里，
    <span class="jiazhu">
     〔汝，姓也。商有汝鳩、汝方。春秋，晉有汝齊、汝寬。〕
    </span>
    各稱將軍，擁兵多者萬餘人，少者數千人，轉相攻擊。馮異且戰且行，屯軍上林苑中。
    <span class="jiazhu">
     〔異自崤谷之勝，引兵而西，且戰且行，進屯上林苑中。〕
    </span>
    延岑引張邯、任良共擊
    <span class="jiaozhusup">
     〔章：十二行本「擊」作「攻」；乙十一行本同；孔本同。〕
    </span>
    異；異擊，大破之，諸營保附岑者皆來降，
    <span class="jiazhu">
     〔保，與堡同。〕
    </span>
    岑遂自武關走南陽。
    <span class="jiazhu">
     〔走，音奏。〕
    </span>
    時百姓飢餓，黃金一斤易豆五升，道路斷隔，委輸不至，
    <span class="jiazhu">
     〔委，於僞翻。輸，舂遇翻。〕
    </span>
    馮異軍士悉以果實爲糧。詔拜南陽趙匡爲右扶風，將兵助異，幷送縑、穀。異兵穀漸盛，乃稍誅擊豪傑不從令者，褒賞降附有功勞者，悉遣諸營渠帥詣京師，
    <span class="jiazhu">
     〔帥，所類翻。〕
    </span>
    散其衆歸本業，威行關中。唯呂鮪、張邯、蔣震遣使降蜀，
    <span class="jiazhu">
     〔鮪，于軌翻。邯，下甘翻。〕
    </span>
    其餘悉平。
   </p>
   <p class="em2 strong">
    <span class="yinwen">
     13
    </span>
    吳漢率驃騎大將軍杜茂等七將軍圍蘇茂於廣樂；周建招集得十餘萬人救之。
    <span class="jiazhu">
     〔周建，劉永將也。〕
    </span>
    漢迎與之戰，不利，墮馬傷䣛，還營；
    <span class="jiazhu">
     〔䣛，與膝同。〕
    </span>
    建等遂連兵入城。諸將謂漢曰：
    <span class="yinhao">
     「大敵在前，而公傷臥，衆心懼矣！」
    </span>
    <span class="jiazhu">
     〔三軍之氣，以將爲主，故云然。〕
    </span>
    漢乃勃然裹創而起，
    <span class="jiazhu">
     〔創，初良翻。〕
    </span>
    椎牛饗士，慰勉之，士氣自倍。旦日，蘇茂、周建出兵圍漢；漢奮擊，大破之，茂走還湖陵。睢陽人反城迎劉永，蓋延率諸將圍之；
    <span class="jiazhu">
     〔反，音幡。蓋，古盍翻。〕
    </span>
    吳漢留杜茂、陳俊守廣樂，自將兵助延圍睢陽。
    <span class="jiazhu">
     〔睢，音雖。〕
    </span>
   </p>
   <p class="em2 strong">
    <span class="yinwen">
     14
    </span>
    車駕自小長安引還，令岑彭率傅俊、臧宮、劉宏等三萬餘人南擊秦豐。五月，己酉，車駕還宮。
   </p>
   <p class="em2 strong">
    <span class="yinwen">
     15
    </span>
    乙卯晦，日有食之。
   </p>
   <p class="em2 strong">
    <span class="yinwen">
     16
    </span>
    六月，壬戌，大赦。
   </p>
   <p class="em2 strong">
    <span class="yinwen">
     17
    </span>
    延岑攻南陽，得數城；建威大將軍耿弇與戰於穰，
    <span class="jiazhu">
     〔《地理志》，穰縣，屬南陽郡。〕
    </span>
    大破之。岑與數騎走東陽，與秦豐合；豐以女妻之。
    <span class="jiazhu">
     〔走，音奏。妻，七細翻。〕
    </span>
    建義大將軍朱祜率祭遵等與岑戰於東陽，破之；
    <span class="jiazhu">
     〔賢曰：東陽，聚名也；故城在今鄧州南。臨淮郡復有東陽縣，非此地也。余據《郡國志》，南陽淯陽縣有東陽聚。〕
    </span>
    岑走歸秦豐。祜遂南與岑彭等軍合。
   </p>
   <p class="em2 strong">
    延岑護軍鄧仲況擁兵據陰縣，
    <span class="jiazhu">
     〔賢曰：陰縣，屬南陽郡；故城在今襄州穀城縣界北。《水經註》：沔水南逕穀城東，又南過陰縣西。宋白曰：今光化軍，本陰縣地。〕
    </span>
    而劉歆孫龔爲其謀主。前侍中扶風蘇竟以書說之，
    <span class="jiazhu">
     〔前此帝嘗用竟爲侍中。說，輸芮翻。〕
    </span>
    仲況與龔降。竟終不伐其功，隱身樂道，壽終於家。
    <span class="jiazhu">
     〔樂，音洛。〕
    </span>
   </p>
   <p class="em2 strong">
    秦豐拒岑彭於鄧，
    <span class="jiazhu">
     〔《地理志》，鄧縣，屬南陽郡；春秋之鄧國也。〕
    </span>
    秋，七月，彭擊破之。進圍豐於黎丘，別遣積弩將軍傅俊將兵徇江東，揚州悉定。
   </p>
   <p class="em2 strong">
    <span class="yinwen">
     18
    </span>
    蓋延圍睢陽百日，劉永、蘇茂、周建突出，將走酇；
    <span class="jiazhu">
     〔此沛郡之酇縣也。賢曰：今亳州縣；音在何翻。〕
    </span>
    延追擊之急，永將慶吾斬永首降。
    <span class="jiazhu">
     〔《姓譜》：齊大夫慶氏之後。〕
    </span>
    蘇茂、周建奔垂惠，
    <span class="jiazhu">
     〔《郡國志》：沛郡山桑縣有垂惠聚。賢曰：在今亳州山桑縣西北，一名禮城。杜佑《通典》曰：垂惠聚在亳州蒙城縣西北。〕
    </span>
    共立永子紆爲梁王。佼彊奔保西防。
    <span class="jiazhu">
     〔佼，古巧翻，又音効。〕
    </span>
   </p>
   <p class="em2 strong">
    <span class="yinwen">
     19
    </span>
    冬，十月，壬申，上幸舂陵，祠園廟。
    <span class="jiazhu">
     〔舂陵節侯以下四世園廟也。〕
    </span>
   </p>
   <p class="em2 strong">
    <span class="yinwen">
     20
    </span>
    耿弇從容言於帝，
    <span class="jiazhu">
     〔從，千容翻。〕
    </span>
    自請北收上谷兵未發者，定彭寵於漁陽，取張豐於涿郡，還收富平、獲索，東攻張步，以平齊地。帝壯其意，許之。
   </p>
   <p class="em2 strong">
    <span class="yinwen">
     21
    </span>
    十一月，乙未，帝還自舂陵。
   </p>
   <p class="em2 strong">
    <span class="yinwen">
     22
    </span>
    是歲，李憲稱帝，置百官，擁九城，衆十餘萬。
    <span class="jiazhu">
     〔廬江十二城，憲所得者九城耳。〕
    </span>
   </p>
   <p class="em2 strong">
    <span class="yinwen">
     23
    </span>
    帝謂太中大夫來歙曰：
    <span class="jiazhu">
     〔《姓譜》：郲，子姓，商之支孫，食采於郲，因以爲氏；後避難去邑。《漢功臣表》有軑侯來蒼。歙，許及翻。〕
    </span>
    <span class="yinhao">
     「今西州未附，
     <span class="jiazhu">
      〔西州，謂隗囂也。〕
     </span>
     子陽稱帝，
     <span class="jiazhu">
      〔子陽，公孫述字。〕
     </span>
     道里阻遠，諸將方務關東，思西州方略，未知所在。」
    </span>
    <span class="jiaozhusup">
     〔章：十二行本「在」下有「奈何」二字；乙十一行本同；孔本同；張校同。〕
    </span>
    歙曰：
    <span class="yinhao">
     「臣嘗與隗囂相遇長安。其人始起，以漢爲名。
     <span class="jiazhu">
      〔事見三十九卷更始元年。〕
     </span>
     臣願得奉威命，開以丹青之信，
     <span class="jiazhu">
      〔揚子曰：聖人之言，炳若丹青。〕
     </span>
     囂必束手自歸；則述自亡之勢，不足圖也！」
    </span>
    帝然之，始令歙使於囂。
    <span class="jiazhu">
     〔使，疏吏翻；下同。〕
    </span>
    囂旣有功於漢，又受鄧禹爵署，
    <span class="jiazhu">
     〔事見上卷元年。〕
    </span>
    其腹心議者多勸通使京師，囂乃奉奏詣闕。帝報以殊禮，言稱字，用敵國之儀，所以慰藉之甚厚。
    <span class="jiazhu">
     〔賢曰：慰，安也。藉，薦也。言安慰而薦藉之也。〕
    </span>
   </p>
   <p class="strong">
    <span class="section" id="title-4">
     <span data-head-description="" data-head-level="h4" data-head-title="建武四年">
      四年
     </span>
    </span>
    <span class="biaozhusup" data-rel="（戊子、西元二八年）">
    </span>
   </p>
   <p class="em2 strong">
    <span class="yinwen">
     1
    </span>
    正月，甲申，大赦。
   </p>
   <p class="em2 strong">
    <span class="yinwen">
     2
    </span>
    二月，壬子，上行幸懷；壬申，還雒陽。
   </p>
   <p class="em2 strong">
    <span class="yinwen">
     3
    </span>
    延岑復寇順陽；
    <span class="jiazhu">
     〔《郡國志》，順陽縣屬南陽郡。順水東南入蔡。《括地志》：順陽故城，在鄧州穰縣西三十里，楚之郇邑也。復，扶又翻；下同。〕
    </span>
    遣鄧禹將兵擊破之。岑奔漢中；公孫述以岑爲大司馬，封汝寧王。
   </p>
   <p class="em2 strong">
    <span class="yinwen">
     4
    </span>
    田戎聞秦豐破，恐懼，欲降。
    <span class="jiazhu">
     〔降，戶江翻；下同。〕
    </span>
    其妻兄辛臣圖彭寵、張步、董憲、公孫述等所得郡國以示戎曰：
    <span class="yinhao">
     「雒陽地如掌耳，
     <span class="jiazhu">
      〔如掌，喻其狹也。〕
     </span>
     不如且按甲以觀其變。」
    </span>
    戎曰：
    <span class="yinhao">
     「以秦王之強，猶爲征南所圍，吾降決矣！」
    </span>
    <span class="jiazhu">
     〔岑彭時爲征南大將軍，故戎云然。〕
    </span>
    乃留辛臣使守夷陵，自將兵沿江泝沔上黎丘。
    <span class="jiazhu">
     〔自夷陵沿江而下，至沔口；自沔口泝沔而上，可至黎丘也。上，時掌翻。〕
    </span>
    辛臣於後盜戎珍寶，從間道先降於岑彭，
    <span class="jiazhu">
     〔間，古莧翻。〕
    </span>
    而以書招戎曰：
    <span class="yinhao">
     「宜以時降，無拘前計！」
    </span>
    戎疑臣賣己，灼龜卜，降兆中坼，
    <span class="jiazhu">
     〔《周禮》菙氏：凡卜，以明火爇燋，吹其焌，契以授卜師。鄭玄曰：燋焌，用荊菙之類。兆者，灼龜，發於火，其形可占者。菙，時髓翻。燋，哉約翻。焌，音俊，又子寸翻。〕
    </span>
    遂復反，與秦豐合；岑彭擊破之，戎亡歸夷陵。
   </p>
   <p class="em2 strong">
    <span class="yinwen">
     5
    </span>
    夏，四月，丁巳，上行幸鄴；己巳，幸臨平，
    <span class="jiazhu">
     〔賢曰：縣名，屬鉅鹿郡，故城在今定州鼓城縣東南。〕
    </span>
    遣吳漢、陳俊、王梁擊破五校於臨平。鬲縣五姓共逐守長，據城而反；
    <span class="jiazhu">
     〔賢曰：鬲縣屬平原郡，故城在今德州西北。五姓，蓋當土強宗豪右。鬲，音革。余謂守長者，守鬲縣長，非正官也。長，知兩翻；下同。〕
    </span>
    諸將爭欲攻之。吳漢曰：
    <span class="yinhao">
     「使鬲反者，守長罪也。敢輕冒進兵者斬！」
    </span>
    乃移檄告郡使收守長，而使人謝；城中五姓大喜，卽相率降。諸將乃服，曰：
    <span class="yinhao">
     「不戰而下城，非衆所及也！」
    </span>
   </p>
   <p class="em2 strong">
    <span class="yinwen">
     6
    </span>
    五月，上幸元氏；辛巳，幸盧奴，將親征彭寵。伏湛諫曰：
    <span class="yinhao">
     「今兗、豫、青、冀，中國之都，而寇賊從橫，未及從化。
     <span class="jiazhu">
      〔從，子容翻。〕
     </span>
     漁陽邊外荒耗，
     <span class="jiazhu">
      〔邊外者，邊於外夷也。〕
     </span>
     豈足先圖！陛下捨近務遠，棄易求難，
     <span class="jiazhu">
      〔易，以豉翻。〕
     </span>
     誠臣之所惑也！」
    </span>
    上乃還。
   </p>
   <p class="em2 strong">
    <span class="yinwen">
     7
    </span>
    帝遣建議
    <span class="jiaozhusup">
     〔章：十二行本「議」作「義」；乙十一行本同；孔本同。〕
    </span>
    大將軍朱祜、建威大將軍耿弇、征虜將軍祭遵、
    <span class="jiazhu">
     〔祭，側界翻。〕
    </span>
    驍騎將軍劉喜討張豐於涿郡。祭遵先至，急攻豐；禽之。初，豐好方術，有道士言豐當爲天子，
    <span class="jiazhu">
     〔西都有方士，東都因稱爲道士。好，呼到翻。〕
    </span>
    以五綵囊裹石繫豐肘，云
    <span class="yinhao">
     「石中有玉璽」
    </span>
    。豐信之，遂反。旣執，當斬，猶曰
    <span class="yinhao">
     「肘石有玉璽」
    </span>
    。傍人爲椎破之，
    <span class="jiazhu">
     〔爲，于僞翻；下同。〕
    </span>
    豐乃知被詐，仰天嘆曰：
    <span class="yinhao">
     「當死無恨！」
    </span>
   </p>
   <p class="em2 strong">
    上詔耿弇進擊彭寵。弇以父況與寵同功，
    <span class="jiazhu">
     〔況與寵同有助漢之功，事見上卷、三十九卷更始二年。〕
    </span>
    又兄弟無在京師者，不敢獨進，求詣雒陽。詔報曰：
    <span class="yinhao">
     「將軍舉宗爲國，功效尤著，何嫌何疑，而欲求徵！」
    </span>
    況聞之，更遣弇弟國入侍。時祭遵屯良鄕，劉喜屯陽鄕，
    <span class="jiazhu">
     〔賢曰：良鄕、陽鄕，皆縣名，並屬涿郡。陽鄕故城，在今幽州故安縣西北。宋白曰：良鄕，在燕爲中都，漢爲良鄕縣。〕
    </span>
    彭寵引匈奴兵欲擊之，耿況使其子舒襲破匈奴兵，斬兩王，寵乃退走。
   </p>
   <p class="em2 strong">
    <span class="yinwen">
     8
    </span>
    六月，辛亥，車駕還宮。
   </p>
   <p class="em2 strong">
    <span class="yinwen">
     9
    </span>
    秋，七月，丁亥，上幸譙，
    <span class="jiazhu">
     〔《考異》曰：袁《紀》，
     <span class="yinhao">
      「六月幸譙」
     </span>
     ，今從范《書》。〕
    </span>
    遣捕虜將軍馬武、騎都尉王霸圍劉紆、周建於垂惠。
   </p>
   <p class="em2 strong">
    <span class="yinwen">
     10
    </span>
    董憲將賁休以蘭陵降；
    <span class="jiazhu">
     〔賢曰：《前書》賁赫，音肥。今姓作賁，音奔。蘭陵縣，屬東海郡；故城在今沂州丞縣東。〕
    </span>
    憲聞之，自郯圍之。
    <span class="jiazhu">
     〔賢曰：郯縣，屬東海郡；故城在今泗州下邳縣東北。郯，音談。〕
    </span>
    蓋延及平狄將軍山陽龐萌在楚，
    <span class="jiazhu">
     〔楚，彭城也。〕
    </span>
    請往救之。帝敕曰：
    <span class="yinhao">
     「可直往擣郯，
     <span class="jiazhu">
      〔賢曰：擣，擊也。余謂擣，擣虛也；此兵法所謂攻其必救也。〕
     </span>
     則蘭陵自解。」
    </span>
    延等以賁休城危，遂先赴之。憲逆戰而陽敗退，延等因拔圍入城。明日，憲大出兵合圍；延等懼，遽出突走，因往攻郯。帝讓之曰：
    <span class="yinhao">
     「間欲先赴郯者，以其不意故耳！今旣奔走，賊計已立，圍豈可解乎！」
    </span>
    延等至郯，果不能克；而董憲遂拔蘭陵，殺賁休。
   </p>
   <p class="em2 strong">
    <span class="yinwen">
     11
    </span>
    八月，戊午，上幸壽春，
    <span class="jiazhu">
     〔《地理志》，壽春縣，屬九江郡。賢曰：今壽州縣。〕
    </span>
    遣揚武將軍南陽馬成率誅虜將軍南陽劉隆等三將軍發會稽、丹陽、九江、六安四郡兵擊李憲。九月，圍憲於舒。
    <span class="jiazhu">
     〔《地理志》，廬江郡，治舒縣。賢曰：故城在今廬州廬江縣西。會，古外翻。〕
    </span>
   </p>
   <p class="em2 strong">
    王莽末，天下亂，臨淮大尹河南侯霸獨能保全其郡。
    <span class="jiazhu">
     〔《郡國志》：臨淮郡在雒陽東千四百里。〕
    </span>
    帝徵霸會壽春，拜尙書令。時朝廷無故典，又少舊臣，
    <span class="jiazhu">
     〔少，詩沼翻。〕
    </span>
    霸明習故事，收錄遺文，條奏前世善政法度，施行之。
   </p>
   <p class="em2 strong">
    冬，十月，甲寅，車駕還宮。
   </p>
   <p class="em2 strong">
    <span class="yinwen">
     12
    </span>
    隗囂使馬援往觀公孫述。援素與述同里閈，相善，
    <span class="jiazhu">
     〔援與述皆茂陵人。《說文》曰：閈，閭也，侯旰翻。〕
    </span>
    以爲旣至，當握手歡如平生；而述盛陳陛衞以延援入，交拜禮畢，使出就館。更爲援制都布單衣、
    <span class="jiazhu">
     〔何承天《纂文》曰：都、致、錯、履、無極，皆布名。《方言》曰：襌衣，江、淮、南楚之間謂之褋，關之東西謂之襌衣。爲，于僞翻。〕
    </span>
    交讓冠，會百官於宗廟中，立舊交之位，述鸞旗、旄騎，
    <span class="jiazhu">
     〔鸞旗註見十三卷文帝元年。旄騎，旄頭騎也。秦穆公伐南山大梓，有一青牛出走，入豐水中；其後牛出豐水中，使騎擊之，不勝；有騎墮地復上，髮解，牛畏之，入不出：故置旄頭騎以前驅。〕
    </span>
    警蹕就車，磬折而入，
    <span class="jiazhu">
     〔賢曰：磬折，屈身如磬之曲折，敬也。孔穎達曰：磬折者，屈身如磬之折殺。按《考工記》云：磬氏爲磬，倨句一矩有半。鄭云：必先度一矩爲句，一矩爲股，而求其弦。旣以一矩有半觸其弦，則磬之倨句也。是磬之折殺，其形必曲，人之倚式亦當然也。〕
    </span>
    禮饗官屬甚盛，欲授援以封侯大將軍位。賓客皆樂留，
    <span class="jiazhu">
     〔樂，音洛。〕
    </span>
    援曉之曰：
    <span class="yinhao">
     「天下雌雄未定，公孫不吐哺走迎國士，
     <span class="jiazhu">
      〔周公一飯三吐哺以下天下之士。〕
     </span>
     與圖成敗，反修飾邊幅，
     <span class="jiazhu">
      〔賢曰：言若布帛修整其邊幅也。〕
     </span>
     如偶人形，此子何足久稽天下士乎！」
    </span>
    <span class="jiazhu">
     〔稽，留也。〕
    </span>
    因辭歸，謂囂曰：
    <span class="yinhao">
     「子陽，井底蛙耳，
     <span class="jiazhu">
      〔言志識褊狹，如坎井之蛙。〕
     </span>
     而妄自尊大！不如專意東方。」
    </span>
    <span class="jiazhu">
     〔東方，謂雒陽也。〕
    </span>
   </p>
   <p class="em2 strong">
    囂乃使援奉書雒陽。援初到，良久，中黃門引入。
    <span class="jiazhu">
     〔中黃門，宦者也；屬少府。〕
    </span>
    帝在宣德殿南廡下，
    <span class="jiazhu">
     〔廡，音武，堂下周屋也。〕
    </span>
    但幘，坐，迎笑，
    <span class="jiazhu">
     〔董巴曰：古者有冠無幘，其戴也加首有頍，所以安物。《詩》曰：有頍者弁，謂此也。秦加武將首飾爲絳袙，其後稍稍作顏題。漢興，續其顏，卻摞之，施巾連題，卻覆之，今喪幘是其制也，名之曰幘。幘者，頭首嚴賾也。至孝文，乃高顏題，續之爲耳，崇其巾爲屋，合後施收，貴賤皆服之。蔡邕曰：幘，古者卑賤執事不冠者之所服。元帝額有壯髮，不欲使人見，始進幘服之。〕
    </span>
    謂援曰：
    <span class="yinhao">
     「卿遨遊二帝間；今見卿，使人大慙。」
    </span>
    援頓首辭謝，因曰：
    <span class="yinhao">
     「當今之世，非但君擇臣，臣亦擇君矣！臣與公孫述同縣，少相善；
     <span class="jiazhu">
      〔少，詩照翻。〕
     </span>
     臣前至蜀，述陛戟而後進臣。
     <span class="jiazhu">
      〔陛戟，謂衞者持戟俠陛也。〕
     </span>
     臣今遠來，陛下何知非刺客姦人，而簡易若是！」
    </span>
    帝復笑曰：
    <span class="yinhao">
     「卿非刺客，顧說客耳。」
    </span>
    <span class="jiazhu">
     〔說，去聲。〕
    </span>
    援曰：
    <span class="yinhao">
     「天下反覆，盜名字者不可勝數；
     <span class="jiazhu">
      〔盜名字，謂僭竊位號，稱帝稱王也。易，以豉翻。復，扶又翻。說，輸芮翻。勝，音升。〕
     </span>
     今見陛下恢廓大度，同符高祖，乃知帝王自有眞也。」
    </span>
   </p>
   <p class="em2 strong">
    <span class="yinwen">
     13
    </span>
    太傅卓茂薨。
   </p>
   <p class="em2 strong">
    <span class="yinwen">
     14
    </span>
    十一月，丙申，上行幸宛。
    <span class="jiazhu">
     〔宛，於元翻。〕
    </span>
    岑彭攻秦豐三歲，斬首九萬餘級；豐餘兵裁千人，食且盡。十二月，丙寅，帝幸黎丘，遣使招豐，豐不肯降；
    <span class="jiazhu">
     〔降，戶江翻；下同。〕
    </span>
    乃使朱祜等代岑彭圍黎丘，使岑彭、傅俊南擊田戎。
   </p>
   <p class="em2 strong">
    <span class="yinwen">
     15
    </span>
    公孫述聚兵數十萬人，積糧漢中；又造十層樓船，多刻天下牧守印章。
    <span class="jiazhu">
     〔守，式又翻。〕
    </span>
    遣將軍李育、程烏
    <span class="jiaozhusup">
     〔張：「烏」作「焉」，下同。〕
    </span>
    將數萬衆出屯陳倉，就呂鮪，將徇三輔；馮異迎擊，大破之，育、烏俱奔漢中。
    <span class="jiazhu">
     〔《考異》曰：《公孫述傳》：
     <span class="yinhao">
      「使李育、程烏與呂鮪徇三輔。三年，馮異擊鮪、育於陳倉，大敗之。」
     </span>
     按《本紀》，
     <span class="yinhao">
      「四年，馮異與述將程焉戰陳倉，破之。」
     </span>
     《馮異傳》亦在今年。蓋《述傳》誤以
     <span class="yinhao">
      「四年」
     </span>
     爲
     <span class="yinhao">
      「三年」
     </span>
     ，
     <span class="yinhao">
      「焉」
     </span>
     作
     <span class="yinhao">
      「烏」
     </span>
     耳。〕
    </span>
    異還，擊破呂鮪，營保降者甚衆。
   </p>
   <p class="em2 strong">
    是時，隗囂遣兵佐異有功，遣使上狀，帝報以手書曰：
    <span class="yinhao">
     「慕樂德義，思相結納。
     <span class="jiazhu">
      〔樂，音洛。〕
     </span>
     昔文王三分，猶服事殷，
     <span class="jiazhu">
      〔孔子曰：三分天下有其二，以服事殷，周之德可謂至德也已矣！〕
     </span>
     但駑馬、鉛刀，不可強扶，
     <span class="jiazhu">
      〔賢曰：《周禮》：校人掌六馬；駑馬，最下者也。《說文》：鉛，青金也，似錫而色青。言駑馬、鉛刀，不可強扶而用也。強，其兩翻。〕
     </span>
     數蒙伯樂一顧之價。
     <span class="jiazhu">
      〔《戰國策》，蘇代謂淳于髡曰：人有賣駿馬者，比三旦立於市，市人莫之知；往見伯樂曰：臣有駿馬，欲賣之，比三旦立市，市人莫與言，願子還而視之，去而顧之。臣請獻一朝之價。伯樂如其言，一旦而價十倍也。數，所角翻。樂，音洛。〕
     </span>
     將軍南拒公孫之兵，北御羌、胡之亂，
     <span class="jiazhu">
      〔御，讀曰禦。〕
     </span>
     是以馮異西征，得以數千百人躑躅三輔。
     <span class="jiazhu">
      〔賢曰：躑躅，猶踟躕也。毛晃曰：躑躅，跳也。躑，直炙翻。躅，直錄翻。〕
     </span>
     微將軍之助，則咸陽已爲他人禽矣！如令子陽到漢中，三輔願因將軍兵馬，鼓旗相當。儻肯如言，卽智士計功割地之秋也！
     <span class="jiazhu">
      〔賢曰：秋，一歲中功成之時，故舉以爲言。〕
     </span>
     管仲曰：『生我者父母，成我者鮑子。』
     <span class="jiazhu">
      〔賢曰：事見《史記》。〕
     </span>
     自今以後，手書相聞，勿用傍人間構之言。」
    </span>
    <span class="jiazhu">
     〔間，古莧翻；下同。〕
    </span>
    其後公孫述數遣將間出，囂輒與馮異合勢，共摧挫之。述遣使以大司空、扶安王印綬授囂；
    <span class="jiazhu">
     〔扶安，謂相扶助而安也。〕
    </span>
    囂斬其使，出兵擊之，以故蜀兵不復北出。
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    <span class="yinwen">
     16
    </span>
    泰山豪傑多與張步連兵。吳漢薦強弩大將軍陳俊爲泰山太守，擊破步兵，遂定泰山。
    <span class="jiazhu">
     〔《郡國志》：泰山郡在雒陽東千四百里。〕
    </span>
   </p>
   <p class="strong">
    <span class="section" id="title-5">
     <span data-head-description="" data-head-level="h4" data-head-title="建武五年">
      五年
     </span>
    </span>
    <span class="biaozhusup" data-rel="（己丑、西元二九年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，癸巳，車駕還宮。
   </p>
   <p class="em2 strong">
    <span class="yinwen">
     2
    </span>
    帝使來歙持節送馬援歸隴右。
    <span class="jiazhu">
     〔《考異》曰：袁《紀》曰：
     <span class="yinhao">
      「援與拒蜀侯國遊先俱奉使，遊先至長安，爲仇家所殺；其弟爲囂雲旗將軍。來歙恐其怨恨，與援俱還長安。」
     </span>
     按囂使被殺者，周遊也，不在此時。〕
    </span>
    隗囂與援共臥起，問以東方事，曰：
    <span class="yinhao">
     「前到朝廷，上引見數十，
     <span class="jiazhu">
      〔《東觀記》曰：凡十四見。〕
     </span>
     每接燕語，自夕至旦，才明勇略，非人敵也。且開心見誠，無所隱伏，闊達多大節，略與高帝同；經學博覽，政事文辨，前世無比。」
    </span>
    囂曰：
    <span class="yinhao">
     「卿謂何如高帝？」
    </span>
    援曰：
    <span class="yinhao">
     「不如也。高帝無可無不可；
     <span class="jiazhu">
      〔賢曰：此《論語》孔子自言己之所行也。〕
     </span>
     今上好吏事，
     <span class="jiazhu">
      〔好，呼到翻。〕
     </span>
     動如節度，又不喜飲酒。」
    </span>
    <span class="jiazhu">
     〔喜，許記翻。〕
    </span>
    囂意不懌，曰：
    <span class="yinhao">
     「如卿言，反復勝邪！」
    </span>
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    <span class="yinwen">
     3
    </span>
    二月，丙午，大赦。
   </p>
   <p class="em2 strong">
    <span class="yinwen">
     4
    </span>
    蘇茂將五校兵救周建於垂惠。
    <span class="jiazhu">
     〔校，戶敎翻。〕
    </span>
    馬武爲茂、建所敗，奔過王霸營，大呼求救。
    <span class="jiazhu">
     〔敗，蒲邁翻。呼，火故翻。〕
    </span>
    霸曰：
    <span class="yinhao">
     「賊兵盛，出必兩敗，努力而已！」
    </span>
    乃閉營堅壁。軍吏皆爭之，霸曰：
    <span class="yinhao">
     「茂兵精銳，其衆又多，吾吏士心恐，而捕虜與吾相恃，
     <span class="jiazhu">
      〔馬武爲捕虜將軍。〕
     </span>
     兩軍不一，此敗道也。今閉營固守，示不相援，賊必乘勝輕進；捕虜無救，其戰自倍。
     <span class="jiazhu">
      〔人各致死，則一人倍二人之力。〕
     </span>
     如此，茂衆疲勞，吾承其敝，乃可克也。」
    </span>
    茂、建果悉出攻武，
    <span class="jiazhu">
     〔悉兵而出攻也。〕
    </span>
    合戰良久，霸軍中壯士數十人斷髮請戰，
    <span class="jiazhu">
     〔斷，丁管翻。〕
    </span>
    霸乃開營後，出精騎襲其背。茂、建前後受敵，驚亂敗走，霸、武各歸營。茂、建復聚兵挑戰，
    <span class="jiazhu">
     〔復，扶又翻。挑，徒了翻；下同。〕
    </span>
    霸堅臥不出，方饗士作倡樂；
    <span class="jiazhu">
     〔倡，音昌。〕
    </span>
    茂雨射營中，
    <span class="jiazhu">
     〔射矢如雨也。射，而亦翻。〕
    </span>
    中霸前酒樽，
    <span class="jiazhu">
     〔中，竹仲翻。〕
    </span>
    霸安坐不動。軍吏皆曰：
    <span class="yinhao">
     「茂前日已破，今易擊也！」
    </span>
    <span class="jiazhu">
     〔易，以豉翻。〕
    </span>
    霸曰：
    <span class="yinhao">
     「不然，蘇茂客兵遠來，糧食不足，故數挑戰，以徼一時之勝。
     <span class="jiazhu">
      〔數，所角翻。徼，堅堯翻，又一遙翻。〕
     </span>
     今閉營休士，所謂『不戰而屈人兵』者也。」
    </span>
    <span class="jiazhu">
     〔《孫子》曰：百戰百勝，非善之善者也；不戰而屈人兵，善之善者也。霸蓋引其言。〕
    </span>
    茂、建旣不得戰，乃引還營。其夜，周建兄子誦反，閉城拒之，建於道死；茂奔下邳，
    <span class="jiazhu">
     〔《地理志》，下邳縣，屬東海郡。〕
    </span>
    與董憲合；劉紆奔佼彊。
   </p>
   <p class="em2 strong">
    <span class="yinwen">
     5
    </span>
    乙丑，上行幸魏郡。
   </p>
   <p class="em2 strong">
    <span class="yinwen">
     6
    </span>
    彭寵妻數爲惡夢，
    <span class="jiazhu">
     〔數，所角翻。〕
    </span>
    又多見怪變；卜筮、望氣者皆言兵當從中起。寵以子后蘭卿質漢歸，不信之，
    <span class="jiazhu">
     〔子后蘭卿歸，見上卷二年。質，音致。〕
    </span>
    使將兵居外，無親於中。寵齋在便室，
    <span class="jiazhu">
     〔賢曰：便坐之室，非正室也。〕
    </span>
    蒼頭子密等三人
    <span class="jiazhu">
     〔賢曰：秦呼民爲黔首；謂奴爲蒼頭者，以別於良人也。〕
    </span>
    因寵臥寐，共縛著牀，
    <span class="jiazhu">
     〔著，直略翻。〕
    </span>
    告外吏云：
    <span class="yinhao">
     「大王齋禁，皆使吏休。」
    </span>
    僞稱寵命，收縛奴婢，各置一處。又以寵命呼其妻，妻入，驚曰：
    <span class="yinhao">
     「奴反！」
    </span>
    奴乃捽其頭，擊其頰。
    <span class="jiazhu">
     〔捽，昨沒翻。〕
    </span>
    寵急呼曰：
    <span class="yinhao">
     「趣爲諸將軍辦裝！」
    </span>
    <span class="jiazhu">
     〔趣，讀爲促。賢曰：呼奴爲將軍者，欲其赦己也。呼，火故翻。爲，于僞翻。〕
    </span>
    於是兩奴將妻入取寶物，留一奴守寵。寵謂守奴曰：
    <span class="yinhao">
     「若小兒，吾素所愛也。今爲子密所迫劫耳！解我縛，當以女珠妻汝，
     <span class="jiazhu">
      〔妻，七細翻。〕
     </span>
     家中財物皆以與若。」
    </span>
    <span class="jiazhu">
     〔若，亦汝也。〕
    </span>
    小奴意欲解之，視戶外，見子密聽其語，遂不敢解。於是收金玉衣物，至寵所裝之，被馬六匹，
    <span class="jiazhu">
     〔被，皮義翻。加馬以鞍勒曰被馬。〕
    </span>
    使妻縫兩縑囊。昏夜後，解寵手，令作記告城門將軍云：
    <span class="yinhao">
     「今遣子密等至子后蘭卿所，
     <span class="jiaozhusup">
      〔章：十二行本「所」下有「速開門出」四字；乙十一行本同；孔本同；張校同；退齋校同。〕
     </span>
     勿稽留之。」
    </span>
    書成，斬寵及妻頭置囊中，便持記馳出城，因以詣闕。明旦，閤門不開，官屬踰牆而入，見寵尸，驚怖。
    <span class="jiazhu">
     〔怖，普布翻。〕
    </span>
    其尙書韓立等共立寵子午爲王，國師韓利斬午首詣祭遵降，
    <span class="jiazhu">
     〔國師，以寵所署置也，蓋遵王莽之制。〕
    </span>
    夷其宗族。帝封子密爲不義侯。
   </p>
   <p class="margin2">
    權德輿議曰：伯通之叛命，
    <span class="jiazhu">
     〔伯通，彭寵字也。〕
    </span>
    子密之戕君，同歸于亂，罪不相蔽，宜各致於法，昭示王度；
    <span class="jiazhu">
     〔王度，猶言王法也。〕
    </span>
    反乃爵於五等，又以『不義』爲名。且舉以不義，莫可侯也；此而可侯，漢爵爲不足勸矣。《春秋》書齊豹盜、三叛人名之義，
    <span class="jiazhu">
     〔衞司寇齊豹以私怨殺衞侯之兄孟縶，《春秋》書之曰盜。三叛人名，謂襄二十一年，邾庶其以漆、閭丘來奔；昭五年，莒牟夷以牟婁及防茲來奔；哀十四年，小邾射以句繹來奔。句，音鉤。〕
    </span>
    無乃異於是乎！
   </p>
   <p class="em2 strong">
    <span class="yinwen">
     7
    </span>
    帝以扶風郭伋爲漁陽太守。
    <span class="jiazhu">
     〔《郡國志》：漁陽郡，在雒陽東北二千里。〕
    </span>
    伋承離亂之後，養民訓兵，開示威信，盜賊銷散，匈奴遠迹；在職五年，戶口增倍。
   </p>
   <p class="em2 strong">
    <span class="yinwen">
     8
    </span>
    帝使光祿大夫樊宏持節迎耿況於上谷，
    <span class="jiazhu">
     〔《郡國志》：上谷郡，在雒陽東北二千里。〕
    </span>
    曰：
    <span class="yinhao">
     「邊郡寒苦，不足久居。」
    </span>
    況至京師，賜甲第，奉朝請，封牟平侯。
    <span class="jiazhu">
     〔《地理志》，牟平縣，屬東萊郡；唐、宋屬登州。宋白曰：牟平縣以在牟山之陽，其地平坦，故曰牟平。漢牟平故城，在今黃縣東百三十里。朝，直遙翻。請，音才性翻，又如字。〕
    </span>
   </p>
   <p class="em2 strong">
    吳漢率耿弇、王常擊富平、獲索賊於平原，
    <span class="jiazhu">
     〔《郡國志》：平原郡，在雒陽北一千三百里。〕
    </span>
    大破之；追討餘黨，至勃海，
    <span class="jiazhu">
     〔《郡國志》：勃海郡在雒陽北一千六百里。〕
    </span>
    降者四萬餘人。上因詔弇進討張步。
   </p>
   <p class="em2 strong">
    <span class="yinwen">
     9
    </span>
    平敵將軍龐萌，爲人遜順，
    <span class="jiazhu">
     〔前作
     <span class="yinhao">
      「平狄將軍」
     </span>
     。〕
    </span>
    帝信愛之，常稱曰：
    <span class="yinhao">
     「可以託六尺之孤，寄百里之命者，
     <span class="jiazhu">
      〔《論語》孔子之言。呂與叔曰：託六尺之孤，謂輔幼主；寄百里之命，謂爲諸侯。〕
     </span>
     龐萌是也。」
    </span>
    使與蓋延共擊董憲。時詔書獨下延而不及萌，
    <span class="jiazhu">
     〔下，遐稼翻。〕
    </span>
    萌以爲延譖己，自疑，遂反襲延軍，破之；
    <span class="jiazhu">
     〔《考異》曰：《東觀記》、《續漢書》皆云：
     <span class="yinhao">
      「萌攻延；延與戰，破之。詔書勞延曰：『龐萌一夜反畔，相去不遠，營壁不堅，殆令人齒欲相擊；而將軍有不可動之節，吾甚美之。』」
     </span>
     《延傳》言
     <span class="yinhao">
      「僅而得免」
     </span>
     ，與彼不同，今從《延傳》。〕
    </span>
    與董憲連和，自號東平王，屯桃鄕之北。
    <span class="jiazhu">
     〔東平國任城縣有桃鄕。賢曰：故城在今兗州龔丘縣西北。〕
    </span>
    帝聞之，大怒，自將討萌，與諸將書曰：
    <span class="yinhao">
     「吾嘗
     <span class="jiaozhusup">
      〔章：十二行本「嘗」作「常」；乙十一行本同；孔本同。〕
     </span>
     以龐萌爲社稷之臣，將軍得無笑其言乎！老賊當族，其各厲兵馬，會睢陽！」
    </span>
    <span class="jiazhu">
     〔睢陽，梁國都。《郡國志》：在雒陽東南八百五十里。〕
    </span>
   </p>
   <p class="em2 strong">
    龐萌攻破彭城，將殺楚郡太守孫萌。
    <span class="jiazhu">
     〔《郡國志》：楚郡在雒陽東千二百二十里。《考異》曰：袁《紀》作
     <span class="yinhao">
      「楚相孫萌」
     </span>
     ，今從范《書》。〕
    </span>
    郡吏劉平伏太守身上，號泣請代其死，身被七創；
    <span class="jiazhu">
     〔號，戶刀翻；下同。被，皮義翻。創，初良翻。〕
    </span>
    龐萌義而捨之。太守已絕復蘇，
    <span class="jiazhu">
     〔孔穎達曰：更息曰蘇，言氣絕而更息也。〕
    </span>
    渴求飲，平傾創血以飲之。
   </p>
   <p class="em2 strong">
    <span class="yinwen">
     10
    </span>
    岑彭攻拔夷陵，田戎亡入蜀，盡獲其妻子、士衆數萬人。公孫述以戎爲翼江王。
   </p>
   <p class="em2 strong">
    岑彭謀伐蜀，以夾川穀少，
    <span class="jiazhu">
     〔夾川，猶言夾江也。江，大川也。〕
    </span>
    水險難漕，留威虜將軍馮駿軍江州，都尉田鴻軍夷陵，領軍李玄軍夷道；
    <span class="jiazhu">
     〔《地理志》，夷道縣屬南郡。〕
    </span>
    自引兵還屯津鄕，
    <span class="jiazhu">
     〔《郡國志》，南郡江陵縣有津鄕。賢曰：所謂江津也。〕
    </span>
    當荊州要會，喻告諸蠻夷降者，奏封其君長。
   </p>
   <p class="em2 strong">
    <span class="yinwen">
     11
    </span>
    夏，四月，旱，蝗。
   </p>
   <p class="em2 strong">
    <span class="yinwen">
     12
    </span>
    隗囂問於班彪曰：
    <span class="yinhao">
     「往者周亡，戰國並爭，數世然後定。意者從橫之事將復起於今乎，
     <span class="jiazhu">
      〔從，子容翻。復，扶又翻。〕
     </span>
     將承運迭興，在於一人也？」
    </span>
    彪曰：
    <span class="yinhao">
     「周之廢興，與漢殊異。昔周爵五等，諸侯從政，
     <span class="jiazhu">
      〔師古曰：言諸侯之國各自爲政。〕
     </span>
     本根旣微，枝葉強大，
     <span class="jiazhu">
      〔本根，謂王室。枝葉，謂諸侯。〕
     </span>
     故其末流有從橫之事，勢數然也。漢承秦制，改立郡縣，主有專己之威，臣無百年之柄。至於成帝，假借外家，
     <span class="jiazhu">
      〔師古曰：假，音工暇翻，又工雅翻。〕
     </span>
     哀、平短祚，國嗣三絕，故王氏擅朝，能竊號位，危自上起，傷不及下，
     <span class="jiazhu">
      〔賢曰：成帝威權借於外家，是危自上起也。漢不得罪於百姓，是傷不及下也。朝，直遙翻。〕
     </span>
     是以卽眞之後，天下莫不引領而歎。十餘年間，中外騷擾，遠近俱發，假號雲合，咸稱劉氏，不謀同辭。方今雄桀帶州域者，皆無六國世業之資，而百姓謳吟思仰，漢必復興，已可知矣。」
    </span>
   </p>
   <p class="em2 strong">
    囂曰：
    <span class="yinhao">
     「生言周、漢之勢可也，至於但見愚人習識劉氏姓號之故，而謂漢復興，疏矣！昔秦失其鹿，劉季逐而掎之，
     <span class="jiazhu">
      〔師古曰：掎，偏持其足也；居蟻翻。〕
     </span>
     時民復知漢乎？」
    </span>
    彪乃爲之著《王命論》以風切之，
    <span class="jiazhu">
     〔爲，于僞翻。風，讀曰諷。〕
    </span>
    曰：
    <span class="yinhao">
     「昔堯之禪舜曰：『天之曆數在爾躬。』舜亦以命禹。
     <span class="jiazhu">
      〔《論語》所載。〕
     </span>
     洎于稷、契，咸佐唐、虞，至湯、武而有天下。
     <span class="jiazhu">
      〔洎，其冀翻。契，息列翻。〕
     </span>
     劉氏承堯之祚，堯據火德而漢紹之，有赤帝子之符，
     <span class="jiazhu">
      〔事見七卷秦二世元年。〕
     </span>
     故爲鬼神所福饗，天下所歸往。由是言之，未見運世無本，功德不紀，
     <span class="jiazhu">
      〔師古曰：不紀，言不爲人所記。〕
     </span>
     而得屈起在此位者也！
     <span class="jiazhu">
      〔屈起，特起也。屈，求勿翻。〕
     </span>
     俗見高祖興於布衣，不達其故，至比天下於逐鹿，幸捷而得之。不知神器有命，不可以智力求也。
     <span class="jiazhu">
      〔劉德曰：神器，璽也。李奇曰：帝王賞罰之柄也。師古曰：李說是也。仲馮曰：神器，
      <span class="yinhao">
       「聖人之大寶曰位」
      </span>
      是也。〕
     </span>
     悲夫，此世所以多亂臣賊子者也！夫餓饉流隸，
     <span class="jiazhu">
      〔師古曰：隸，賤隸。〕
     </span>
     飢寒道路，所願不過一金，然終轉死溝壑，何則？貧窮亦有命也。況乎天子之貴，四海之富，神明之祚，可得而妄處哉！
     <span class="jiazhu">
      〔處，昌呂翻。〕
     </span>
     故雖遭罹阨會，竊其權柄，勇如信、布，強如梁、籍，
     <span class="jiazhu">
      〔謂項梁、項籍也。〕
     </span>
     成如王莽，然卒潤鑊伏質，
     <span class="jiazhu">
      〔師古曰：質，鍖也。伏於鍖上而斬之也。卒，子恤翻。〕
     </span>
     亨醢分裂；
     <span class="jiazhu">
      〔亨，與烹同。〕
     </span>
     又況幺麼尙不及數子，
     <span class="jiazhu">
      〔師古曰：幺麼，皆微小之稱也。幺，音一堯翻。麼，音莫可翻。〕
     </span>
     而欲闇奸天位者虖！
     <span class="jiazhu">
      〔奸，音干。〕
     </span>
     昔陳嬰之母以嬰家世貧賤，卒富貴不祥，止嬰勿王；
     <span class="jiazhu">
      〔卒，讀曰猝。事見八卷秦二世二年。〕
     </span>
     王陵之母知漢王必得天下，伏劍而死，以固勉陵。
     <span class="jiazhu">
      〔事見九卷高祖元年。〕
     </span>
     夫以匹婦之明，猶能推事理之致，探禍福之機，而全宗祀於無窮，垂策書於春秋，
     <span class="jiazhu">
      〔師古曰：凡言匹夫、匹婦，謂凡庶之人。春秋，史書記事之總稱。〕
     </span>
     而況大丈夫之事虖！是故窮達有命，吉凶由人，嬰母知廢，陵母知興，審此二者，帝王之分決矣。
     <span class="jiazhu">
      〔分，扶問翻；下同。〕
     </span>
     加之高祖寬明而仁恕，知人善任使，當食吐哺，納子房之策；拔足揮洗，揖酈生之說；舉韓信於行陳，
     <span class="jiazhu">
      〔洗，息典翻。行，戶剛翻。陳，讀曰陣。〕
     </span>
     收陳平於亡命；
     <span class="jiazhu">
      〔事並見《高帝紀》。〕
     </span>
     英雄陳力，羣策畢舉，此高祖之大略所以成帝業也。若乃靈瑞符應，其事甚衆，故淮陰、留侯謂之天授、非人力也。英雄誠知覺寤，超然遠覽，淵然深識，收陵、嬰之明分，絕信、布之覬覦，
     <span class="jiazhu">
      〔覬，音冀。覦，音俞。〕
     </span>
     距逐鹿之瞽說，審神器之有授，毋貪不可冀，爲二母之所笑，則福祚流于子孫，天祿其永終矣！」
    </span>
    囂不聽。彪遂避地河西；竇融以爲從事，
    <span class="jiazhu">
     〔漢制，將軍府及司隸、刺史、郡守皆有從事。〕
    </span>
    甚禮重之。彪遂爲融畫策，
    <span class="jiazhu">
     〔爲，于僞翻。〕
    </span>
    使之專意事漢焉。
   </p>
   <p class="em2 strong">
    <span class="yinwen">
     13
    </span>
    初，竇融等聞帝威德，心欲東向，以河西隔遠，未能自通，乃從隗囂受建武正朔；囂皆假其將軍印綬。囂外順人望，內懷異心，使辯士張玄說融等曰：
    <span class="yinhao">
     「更始事已成，尋復亡滅，
     <span class="jiazhu">
      〔說，輸芮翻。復，扶又翻。〕
     </span>
     此一姓不再興之效也！今卽所有主，便相係屬，一旦拘制，自令失柄，後有危敗，雖悔無及。方今豪桀競逐，雌雄未決，當各據土宇，與隴、蜀合從，
     <span class="jiazhu">
      〔從，子容翻。〕
     </span>
     高可爲六國，下不失尉佗。」
    </span>
    <span class="jiazhu">
     〔尉佗事見十二卷高帝十一年。佗，徒何翻。〕
    </span>
    融等召豪桀議之，其中識者皆曰：
    <span class="yinhao">
     「今皇帝姓名見於圖書，
     <span class="jiazhu">
      〔見，賢遍翻。〕
     </span>
     自前世博物道術之士谷子雲、夏賀良等皆言漢有再受命之符，
     <span class="jiazhu">
      〔谷永書見三十一卷成帝永始二年。夏賀良事見三十三卷哀帝建元二年。〕
     </span>
     故劉子駿改易名字，冀應其占。
     <span class="jiazhu">
      〔劉歆改名事見三十三卷成帝綏和二年。歆，字子駿，意在改名之後。〕
     </span>
     及莽末，西門君惠謀立子駿，事覺被殺，出謂觀者曰：『讖文不誤，劉秀眞汝主也！』
     <span class="jiazhu">
      〔事見三十九卷更始元年。讖，楚譖翻。〕
     </span>
     此皆近事暴著，
     <span class="jiazhu">
      〔暴，步木翻。毛晃曰：顯示也；又如字，義同。〕
     </span>
     衆所共見者也。況今稱帝者數人，而雒陽土地最廣，甲兵最強，號令最明，觀符命而察人事，他姓殆未能當也！」
    </span>
    衆議或同或異。
   </p>
   <p class="em2 strong">
    融遂決策東向，遣長史劉鈞等奉書詣雒陽。
    <span class="jiazhu">
     〔時衆推融爲大將軍，故置長史。〕
    </span>
    先是，帝亦發使遺融書以招之，
    <span class="jiazhu">
     〔先，悉薦翻。遺，于季翻。〕
    </span>
    遇鈞於道，卽與俱還。帝見鈞歡甚，禮饗畢，乃遣令還，賜融璽書曰：
    <span class="yinhao">
     「今益州有公孫子陽，天水有隗將軍。方蜀、漢相攻，權在將軍，舉足左右，便有輕重。
     <span class="jiazhu">
      〔言左投則蜀重，右投則漢重也。〕
     </span>
     以此言之，欲相厚豈有量哉！欲遂立桓、文，輔微國，當勉卒功業；欲三分鼎足，連衡合從，亦宜以時定。
     <span class="jiazhu">
      〔開兩說以觀融去就。量，音良。卒，子恤翻。衡，讀曰橫。從，子容翻。〕
     </span>
     天下未幷，吾與爾絕域，非相吞之國。今之議者，必有任囂敎尉佗制七郡之計。
     <span class="jiazhu">
      〔事見十二卷高帝十一年。賢曰：七郡，蒼梧、鬱林、合浦、交趾、九眞、南海、日南也。余謂尉佗之時未置七郡，光武據後來置郡言之。〕
     </span>
     王者有分土，無分民，
     <span class="jiazhu">
      〔分，扶問翻。〕
     </span>
     自適己事而已。」
    </span>
    因授融爲涼州牧。璽書至河西，河西皆驚，以爲天子明見萬里之外。
   </p>
   <p class="em2 strong">
    <span class="yinwen">
     14
    </span>
    朱祜急攻黎丘，六月，秦豐窮困出降；轞車送雒陽。吳漢劾祜廢詔命，受豐降；上誅豐，不罪祜。
   </p>
   <p class="em2 strong">
    <span class="yinwen">
     15
    </span>
    董憲與劉紆、蘇茂、佼彊去下邳，還蘭陵，使茂、彊助龐萌圍桃城。
    <span class="jiazhu">
     〔桃城，卽桃鄕之城也。賢曰：在今兗州任城縣北。〕
    </span>
    帝時幸蒙，聞之，乃留輜重，
    <span class="jiazhu">
     〔重，直用翻。〕
    </span>
    自將輕兵晨夜馳赴。至亢父，
    <span class="jiazhu">
     〔賢曰：蒙，縣名，屬梁國，故城在今宋州北。《地理志》，亢父縣屬東平國。師古曰：音抗甫。〕
    </span>
    或言百官疲倦，可且止宿；上不聽，復行十里，宿任城，
    <span class="jiazhu">
     〔復，扶又翻。任，音壬。欲度亢父之險，故進而宿任城。〕
    </span>
    去桃城六十里。旦日，諸將請進，龐萌等亦勒兵挑戰；
    <span class="jiazhu">
     〔挑，徒了翻。〕
    </span>
    帝令諸將不得出，休士養銳以挫其鋒。時吳漢等在東郡，
    <span class="jiazhu">
     〔《郡國志》：東郡，去雒陽八百里。〕
    </span>
    馳使召之。萌等驚曰：
    <span class="yinhao">
     「數百里晨夜行，以爲至當戰，而堅坐任城，致人城下，眞不可往也！」
    </span>
    乃悉兵攻桃城。城中聞車駕至，衆心益固；萌等攻二十餘日，衆疲困，不能下。吳漢、王常、蓋延、王梁、馬武、王霸等皆至，帝乃率衆軍進救桃城，親自搏戰，大破之。龐萌、蘇茂、佼彊夜走從董憲。
   </p>
   <p class="em2 strong">
    秋，七月，丁丑，帝幸沛，進幸湖陵。董憲與劉紆悉其兵數萬人屯昌慮；
    <span class="jiazhu">
     〔《地理志》，昌慮縣，屬東海郡。宋白曰：徐州滕縣，漢蕃、昌慮二縣地。應劭《註》：蕃縣，卽小邾國。又有邾國濫城，在今縣東南，卽漢之昌慮縣也。師古曰：慮，音廬。〕
    </span>
    憲招誘五校餘賊，與之拒守建陽。
    <span class="jiazhu">
     〔賢曰：建陽縣，屬東海郡；故城在今沂州丞縣北。丞，時證翻。〕
    </span>
    帝至蕃，
    <span class="jiazhu">
     〔賢曰：蕃，音皮，又音婆。《地理志》，蕃縣，屬魯國。應劭曰：小邾國也。師古曰：白裒云：陳蕃爲魯相，國人爲諱，改曰皮。此說非也。郡縣之名，土俗各有別稱，不必皆依本字。杜佑《通典》：蕃，音反。余謂
     <span class="yinhao">
      「皮」
     </span>
     字乃傳寫
     <span class="yinhao">
      「反」
     </span>
     字之誤，當從《通典》。反，音孚袁翻。〕
    </span>
    去憲所百餘里，諸將請進；帝不聽，知五校乏食當退，敕各堅壁以待其敝。頃之，五校果引去。帝乃親臨，四面攻憲，三日，大破之；佼彊將其衆降，
    <span class="jiazhu">
     〔降，戶江翻。〕
    </span>
    蘇茂奔張步，憲及龐萌走保郯。八月，己酉，帝幸郯，留吳漢攻之，車駕轉徇彭城、下邳。吳漢拔郯，董憲、龐萌走保胊。
    <span class="jiazhu">
     〔賢曰：胊縣，屬東海郡；今海州胊山縣西有故胊城。胊，音劬。宋白曰：胊故城，在胊山縣西九十里。〕
    </span>
    劉紆不知所歸，其軍士高扈斬之以降。吳漢進圍胊。
   </p>
   <p class="em2 strong">
    <span class="yinwen">
     16
    </span>
    冬，十月，帝幸魯。
    <span class="jiazhu">
     〔魯國本屬徐州，帝改屬豫州。〕
    </span>
   </p>
   <p class="em2 strong">
    <span class="yinwen">
     17
    </span>
    張步聞耿弇將至，使其大將軍費邑軍歷下，
    <span class="jiazhu">
     〔賢曰：歷下城在今齊州歷城縣。《考異》曰：袁《紀》作
     <span class="yinhao">
      「濟南王費邑」
     </span>
     ，今從《耿弇傳》。〕
    </span>
    又令兵屯祝阿，
    <span class="jiazhu">
     〔《地理志》，祝阿縣，屬平原郡。賢曰：今齊州縣，故城在今山茌縣東北。天寶元年改祝阿爲禹城，以縣西有禹息故城也。〕
    </span>
    別於泰山、鍾
    <span class="jiaozhusup">
     〔章：十二行本「鍾」作「鐘」；乙十一行本同；孔本同。下均同。〕
    </span>
    城列營數十以待之。弇渡河，先擊祝阿，自旦攻城，日未中而拔之；故開圍一角，令其衆得奔歸鍾城。鍾城人聞祝阿已潰，大恐懼，遂空壁亡去。
   </p>
   <p class="em2 strong">
    費邑分遣弟敢守巨里。
    <span class="jiazhu">
     〔《郡國志》，濟南歷城有巨里聚。賢曰：一名巨合城，在今齊州全節縣東南。〕
    </span>
    弇進兵先脅巨里，嚴令軍中趣脩攻具，
    <span class="jiazhu">
     〔趣，讀曰促。〕
    </span>
    宣敕諸部，後三日當悉力攻巨里城；陰緩生口，令得亡歸，以弇期告邑。邑至日，果自將精兵三萬餘人來救之。弇喜，謂諸將曰：
    <span class="yinhao">
     「吾所以脩攻具者，欲誘致之耳。
     <span class="jiazhu">
      〔誘，音酉。〕
     </span>
     野兵不擊，何以城爲！」
    </span>
    卽分三千人守巨里；自引精兵上岡阪，
    <span class="jiazhu">
     〔《爾雅》曰：山脊曰岡，坡者曰扳。上，時掌翻。〕
    </span>
    乘高合戰，大破之，臨陳斬邑；
    <span class="jiazhu">
     〔陳，讀曰陣。〕
    </span>
    旣而收首級以示城中，城中兇懼。
    <span class="jiazhu">
     〔賢曰：兇，恐懼聲，音呼勇翻。〕
    </span>
    費敢悉衆亡歸張步。弇復收其積聚，
    <span class="jiazhu">
     〔復，扶又翻。積，子賜翻。聚，才喻翻。〕
    </span>
    縱兵擊諸未下者，平四十餘營，遂定濟南。
    <span class="jiazhu">
     〔《郡國志》：濟南郡，在雒陽東千八百里。濟，子禮翻。〕
    </span>
   </p>
   <p class="em2 strong">
    時張步都劇，使其弟藍將精兵二萬守西安，
    <span class="jiazhu">
     〔賢曰：西安，縣名，屬齊郡；故城在今青州臨菑縣西北。〕
    </span>
    諸郡太守合萬餘人守臨菑，
    <span class="jiazhu">
     〔臨菑縣，屬齊郡。〕
    </span>
    相去四十里。弇進軍畫中，
    <span class="jiazhu">
     〔賢曰：畫中，邑名也。畫，音胡麥翻。故城在今西安城東南；有澅水，因名焉。《水經註》：澅水東去臨菑城十八里。〕
    </span>
    居二城之間。弇視西安城小而堅，且藍兵又精，臨菑名雖大而實易攻，
    <span class="jiazhu">
     〔易，以豉翻。〕
    </span>
    乃敕諸校後五日會攻西安。
    <span class="jiazhu">
     〔校，戶敎翻。〕
    </span>
    藍聞之，晨夜警守。至期，夜半，弇敕諸將皆蓐食，
    <span class="jiazhu">
     〔《前書音義》曰：未起而牀蓐中食也。〕
    </span>
    會明，至臨菑城。護軍荀梁等爭之，以爲
    <span class="yinhao">
     「攻臨菑，西安必救之，攻西安，臨菑不能救，不如攻西安。」
    </span>
    弇曰：
    <span class="yinhao">
     「不然，西安聞吾欲攻之，日夜爲備，方自憂，何暇救人！臨菑出不意而至，必驚擾，吾攻之一日，必拔。拔臨菑，卽西安孤，與劇隔絕，必復亡去，
     <span class="jiazhu">
      〔復，扶又翻。〕
     </span>
     所謂『擊一而得二』者也。若先攻西安，不能卒下，
     <span class="jiazhu">
      〔卒，讀曰猝。〕
     </span>
     頓兵堅城，死傷必多。縱能拔之，藍引軍還奔臨菑，幷兵合勢，觀人虛實；吾深入敵地，後無轉輸，旬月之間，不戰而困矣。」
    </span>
    遂攻臨菑；半日，拔之，入據其城。張藍聞之，懼，遂將其衆亡歸劇。
   </p>
   <p class="em2 strong">
    弇乃令軍中無得虜掠，須張步至乃取之，以激怒步。步聞，大笑曰：
    <span class="yinhao">
     「以尤來、大彤十餘萬衆，吾皆卽其營而破之；今大耿兵少於彼，
     <span class="jiazhu">
      〔卽，就也。賢曰：弇，況之長子，故呼爲大耿。少，詩沼翻。〕
     </span>
     又皆疲勞，何足懼乎！」
    </span>
    乃與三弟藍、弘、壽及故大彤渠帥重異等兵
    <span class="jiazhu">
     〔賢曰：重，姓；異，名。重，直龍翻。《姓譜》：南正重之後。〕
    </span>
    號二十萬，至臨菑大城東，將攻弇。弇上書曰：
    <span class="yinhao">
     「臣據臨菑，深塹高壘；張步從劇縣來攻，疲勞飢渴。欲進，誘而攻之；欲去，隨而擊之。臣依營而戰，精銳百倍，以逸待勞，以實擊虛，旬日之間，步首可獲。」
    </span>
    於是弇先出菑水上，
    <span class="jiazhu">
     〔《水經》：淄水出泰山萊蕪縣原山東北，過臨菑縣東。〕
    </span>
    與重異遇；突騎欲縱，弇恐挫其鋒，令步不敢進，故示弱以盛其氣，乃引歸小城，陳兵於內，使都尉劉歆、泰山太守陳俊分陳於城下。
    <span class="jiazhu">
     〔陳，讀曰陣；下同。〕
    </span>
    步氣盛，直攻弇營，與劉歆等合戰。弇升王宮壞臺望之，
    <span class="jiazhu">
     〔賢曰：臨菑，本齊國所都，卽齊王宮中有壞臺也。〕
    </span>
    視歆等鋒交，乃自引精兵以橫突步陳於東城下，大破之。飛矢中弇股，
    <span class="jiazhu">
     〔中，竹仲翻。〕
    </span>
    以佩刀截之，左右無知者。至暮，罷；弇明旦復勒兵出。
    <span class="jiazhu">
     〔復，扶又翻；下同。〕
    </span>
   </p>
   <p class="em2 strong">
    是時帝在魯，聞弇爲步所攻，自往救之。未至，陳俊謂弇曰：
    <span class="yinhao">
     「劇虜兵盛，可且閉營休士，以須上來。」
    </span>
    弇曰：
    <span class="yinhao">
     「乘輿且到，
     <span class="jiazhu">
      〔乘，繩證翻。〕
     </span>
     臣子當擊牛、釃酒以待百官，
     <span class="jiazhu">
      〔釃，山宜翻。陸德明曰：以筐𥂖酒。賢曰：濾也。〕
     </span>
     反欲以賊虜遺君父邪！」
    </span>
    <span class="jiazhu">
     〔遺，于季翻。〕
    </span>
    乃出兵大戰。自旦及昏，復大破之；殺傷無數，溝塹皆滿。弇知步困將退，豫置左右翼爲伏以待之；
    <span class="jiazhu">
     〔兩旁伏兵如鳥之舒翼。〕
    </span>
    人定時，步果引去，
    <span class="jiazhu">
     〔昏後，謂之人定時。〕
    </span>
    伏兵起縱擊，追至鉅昩水上，
    <span class="jiazhu">
     〔賢曰：鉅昩，水名，一名巨洋水，在今青州壽光縣西。《水經註》：巨洋水出朱虛縣東泰山，袁宏謂之鉅昩，王韶之以爲巨蔑；北過臨胊縣東，又北過臨胊縣西，又東北過壽光縣西。昩，音莫葛翻。〕
    </span>
    八九十里，僵尸相屬，
    <span class="jiazhu">
     〔屬，之欲翻。〕
    </span>
    收得輜重二千餘兩。
    <span class="jiazhu">
     〔重，直用翻。兩，音亮；下同。《風俗通》：車一乘爲一兩。箱、轅及輪兩兩而偶，故稱兩。〕
    </span>
    步還劇，兄弟各分兵散去。
   </p>
   <p class="em2 strong">
    後數日，車駕至臨菑，自勞軍，
    <span class="jiazhu">
     〔勞，力到翻。〕
    </span>
    羣臣大會。帝謂弇曰：
    <span class="yinhao">
     「昔韓信破歷下以開基，
     <span class="jiazhu">
      〔事見十卷高祖四年。〕
     </span>
     今將軍攻祝阿以發迹，此皆齊之西界，功足相方。而韓信襲擊已降，將軍獨拔勍敵，其功又難於信也。
     <span class="jiazhu">
      〔勍，渠京翻。〕
     </span>
     又，田橫亨酈生，及田橫降，高帝詔衞尉不聽爲仇；
     <span class="jiazhu">
      〔事見十一卷高帝五年。亨，與烹同。〕
     </span>
     張步前亦殺伏隆，
     <span class="jiazhu">
      〔事見上三年。〕
     </span>
     若步來歸命，吾當詔大司徒釋其怨，又事尤相類也。將軍前在南陽，建此大策，
     <span class="jiazhu">
      〔謂三年冬弇從帝幸舂陵，自請平齊也。〕
     </span>
     常以爲落落難合，
     <span class="jiazhu">
      〔賢曰：落落，猶疏闊也。〕
     </span>
     有志者事竟成也！」
    </span>
    帝進幸劇。
   </p>
   <p class="em2 strong">
    耿弇復追張步，步奔平壽，
    <span class="jiazhu">
     〔賢曰：平壽，縣名，屬北海郡；故城在今青州北海縣。復，扶又翻。〕
    </span>
    蘇茂將萬餘人來救之。茂讓步曰：
    <span class="yinhao">
     「以南陽兵精，延岑善戰，而耿弇走之，
     <span class="jiazhu">
      〔事見上三年。〕
     </span>
     大王柰何就攻其營？旣呼茂，不能待邪！」
    </span>
    步曰：
    <span class="yinhao">
     「負負，無可言者。」
    </span>
    <span class="jiazhu">
     〔賢曰：負，愧也。再言負者，愧之甚也。〕
    </span>
    帝遣使告步、茂，能相斬降者，封爲列侯。
    <span class="jiazhu">
     〔降，戶江翻。〕
    </span>
    步遂斬茂，詣耿弇軍門肉袒降；弇傳詣行在所，
    <span class="jiazhu">
     〔傳，直戀翻。〕
    </span>
    而勒兵入據其城，
    <span class="jiazhu">
     〔平壽城也。〕
    </span>
    樹十二郡旗鼓，令步兵各以郡人詣旗下，衆尙十餘萬，輜重七千餘兩，皆罷遣歸鄕里。張步三弟各自繫所在獄，詔皆赦之，封步爲安丘侯，
    <span class="jiazhu">
     〔《地理志》，安丘，侯國，屬琅邪郡；又北海郡有安丘縣。宋白曰：密州有安丘縣，古根牟國城，漢爲安丘；縣有渠丘亭，故莒渠丘公所居也。〕
    </span>
    與妻子居雒陽。
   </p>
   <p class="em2 strong">
    於是琅邪未平，
    <span class="jiazhu">
     〔《郡國志》：琅邪郡，在雒陽東千五百里。〕
    </span>
    上徙陳俊爲琅邪太守；始入境，盜賊皆散。
   </p>
   <p class="em2 strong">
    耿弇復引兵至城陽，
    <span class="jiazhu">
     〔《地理志》，城陽國，都莒。賢曰：城陽故城，在今沂州臨沂縣南。〕
    </span>
    降五校餘黨，
    <span class="jiazhu">
     〔校，戶敎翻。〕
    </span>
    齊地悉平，振旅還京師。弇爲將，凡所平郡四十六，屠城三百，未嘗挫折焉。
   </p>
   <p class="em2 strong">
    <span class="yinwen">
     18
    </span>
    初起太學。車駕還宮，幸太學，
    <span class="jiazhu">
     〔陸機《洛陽記》曰：太學在洛陽城故開陽門外，去宮八里；講堂長十丈，廣三丈。〕
    </span>
    稽式古典，脩明禮樂，煥然文物可觀矣！
   </p>
   <p class="em2 strong">
    <span class="yinwen">
     19
    </span>
    十一月，大司徒伏湛免，以侯霸爲大司徒。霸聞太原閔仲叔之名而辟之，旣至，霸不及政事，徒勞苦而已。
    <span class="jiazhu">
     〔賢曰：勞其勤苦也。勞，音力到翻。〕
    </span>
    仲叔恨曰：
    <span class="yinhao">
     「始蒙嘉命，且喜且懼。今見明公，喜懼皆去。以仲叔爲不足問邪？不當辟也。辟而不問，是失人也！」
    </span>
    遂辭出，投劾而去。
    <span class="jiazhu">
     〔賢曰：按罪曰劾，自投其劾狀而去也。投，猶下也。今有投辭、投牒之言也。劾，戶槪翻。〕
    </span>
   </p>
   <p class="em2 strong">
    <span class="yinwen">
     20
    </span>
    初，五原人李興、隨昱、
    <span class="jiazhu">
     〔《姓譜》：隨侯之後。又杜伯之玄孫爲晉大夫，食采於隨，曰隨會。〕
    </span>
    朔方人田颯、
    <span class="jiazhu">
     〔颯，音立。〕
    </span>
    代郡人石鮪、閔堪各起兵自稱將軍。匈奴單于遣使與興等和親，欲令盧芳還漢地爲帝。興等引兵至單于庭迎芳；十二月，與俱入塞，都九原縣；
    <span class="jiazhu">
     〔賢曰：九原，縣名，屬五原郡；故城在今勝州銀城縣。〕
    </span>
    掠有五原、朔方、雲中、定襄、鴈門五郡，並置守、令，與胡
    <span class="jiaozhusup">
     〔章：十二行本「胡」下有「通」字；乙十一行本同；孔本同；張校同；退齋校同。〕
    </span>
    兵侵苦北邊。
   </p>
   <p class="em2 strong">
    <span class="yinwen">
     21
    </span>
    馮異治關中，出入三歲，上林成都。
    <span class="jiazhu">
     〔賢曰：成都，言歸附之多也。《史記》曰：一年成邑，二年成都。治，直之翻。〕
    </span>
    人有上章言：
    <span class="yinhao">
     「異威權至重，百姓歸心，號爲咸陽王。」
    </span>
    帝以章示異；異惶懼，上書陳謝。詔報曰：
    <span class="yinhao">
     「將軍之於國家，義爲君臣，恩猶父子，何嫌何疑，而有懼意！」
    </span>
   </p>
   <p class="em2 strong">
    <span class="yinwen">
     22
    </span>
    隗囂矜己飾智，每自比西伯，
    <span class="jiazhu">
     〔西伯，文王也。〕
    </span>
    與諸將議欲稱王。鄭興曰：
    <span class="yinhao">
     「昔文王三分天下有其二，尙服事殷；
     <span class="jiazhu">
      〔《論語》載孔子之言。〕
     </span>
     武王八百諸侯不謀同會，猶還兵待時；
     <span class="jiazhu">
      〔武王觀兵孟津，諸侯不期而會者八百，皆曰：
      <span class="yinhao">
       「紂可伐矣。」
      </span>
      王曰：
      <span class="yinhao">
       「汝未知天命。」
      </span>
      乃還師。〕
     </span>
     高帝征伐累年，猶以沛公行師。今令德雖明，世無宗周之祚；威略雖振，未有高祖之功；而欲舉未可之事，昭速
     <span class="jiazhu">
      〔速，不速之速，明召也。〕
     </span>
     禍患，
     <span class="jiazhu">
      〔昭，明也。〕
     </span>
     無乃不可乎！」
    </span>
    囂乃止。後又廣置職位以自尊高，鄭興曰：
    <span class="yinhao">
     「夫中郎將、太中大夫、使持節官，皆王者之器，非人臣所當制也。無益於實，有損於名，非尊上之意也。」
    </span>
    囂病之而止。
    <span class="jiazhu">
     〔賢曰：病，猶難也。〕
    </span>
   </p>
   <p class="em2 strong">
    時關中將帥數上書言蜀可擊之狀，
    <span class="jiazhu">
     〔數，所角翻；下同。〕
    </span>
    帝以書示囂，因使擊蜀以效其信。
    <span class="jiazhu">
     〔效，驗也。〕
    </span>
    囂上書，盛言三輔單弱，劉文伯在邊，
    <span class="jiazhu">
     〔盧芳自稱劉文伯。〕
    </span>
    未宜謀蜀。帝知囂欲持兩端，不願天下統一，於是稍黜其禮，正君臣之儀。
    <span class="jiazhu">
     〔帝與囂書，初用敵國禮，今黜其禮。〕
    </span>
    帝以囂與馬援、來歙相善，數使歙、援奉使往來，勸令入朝，
    <span class="jiazhu">
     〔朝，直遙翻。〕
    </span>
    許以重爵。囂連遣使，深持謙辭，言無功德，須四方平定，退伏閭里。帝復遣來歙說囂遣子入侍，
    <span class="jiazhu">
     〔復，扶又翻。說，輸芮翻；下同。〕
    </span>
    囂聞劉永、彭寵皆已破滅，乃遣長子恂隨歙詣闕；帝以爲胡騎校尉，封鐫羌侯。
    <span class="jiazhu">
     〔胡騎校尉，武帝置，秩二千石。賢曰：鐫，謂鐫鑿也。鐫，子全翻。〕
    </span>
   </p>
   <p class="em2 strong">
    鄭興因恂求歸葬父母，囂不聽，而徙興舍，益其秩禮。興入見曰：
    <span class="yinhao">
     「今爲父母未葬，乞骸骨；
     <span class="jiazhu">
      〔爲，于僞翻。〕
     </span>
     若以增秩徙舍，中更停留，是以親爲餌也，
     <span class="jiazhu">
      〔賢曰：猶釣餌也。〕
     </span>
     無禮甚矣，將軍焉用之！
     <span class="jiazhu">
      〔焉，於虔翻。〕
     </span>
     願留妻子獨歸葬，將軍又何猜焉！」
    </span>
    囂乃令與妻子俱東。馬援亦將家屬隨恂歸雒陽，以所將賓客猥多，求屯田上林苑中；帝許之。
    <span class="jiazhu">
     〔將，如字。〕
    </span>
   </p>
   <p class="em2 strong">
    囂將王元以爲天下成敗未可知，不願專心內事，說囂曰：
    <span class="yinhao">
     「昔更始西都，四方饗應，天下喁喁，
     <span class="jiazhu">
      〔賢曰：喁喁，魚口向上也；音魚容翻。〕
     </span>
     謂之太平；一旦壞敗，將軍幾無所厝。
     <span class="jiazhu">
      〔事見上卷元年。〕
     </span>
     今南有子陽，北有文伯，江湖海岱，王公十數，而欲牽儒生之說，
     <span class="jiazhu">
      〔賢曰：儒生，謂馬援說囂歸光武。余謂儒生，指鄭興、班彪等。〕
     </span>
     棄千乘之基，
     <span class="jiazhu">
      〔列國之賦，兵車千乘。乘，繩證翻。〕
     </span>
     羈旅危國以求萬全，此循覆車之軌者也。今天水完富，士馬最強，元請以一丸泥爲大王東封函谷關，
     <span class="jiazhu">
      〔爲，于僞翻。〕
     </span>
     此萬世一時也。若計不及此，且畜養士馬，
     <span class="jiazhu">
      〔畜，許六翻。〕
     </span>
     據隘自守，曠日持久，以待四方之變；圖王不成，其敝猶足以霸。
     <span class="jiazhu">
      〔《前書》徐樂之言。〕
     </span>
     要之，魚不可脫於淵，神龍失勢，與蚯蚓同！」
    </span>
    <span class="jiazhu">
     〔老子曰：魚不可脫於泉。脫，失也，失泉則涸矣。愼子曰：騰蛇游霧，飛龍乘雲；雲罷霧除，與蚯蚓同，失其所乘故也。〕
    </span>
    囂心然元計，雖遣子入質，
    <span class="jiazhu">
     〔質，音致。〕
    </span>
    猶負其險阨，欲專制方面。
   </p>
   <p class="em2 strong">
    申屠剛諫曰：
    <span class="yinhao">
     「愚聞人所歸者天所與，人所畔者天所去也。本朝誠天之所福，非人力也。
     <span class="jiazhu">
      〔賢曰：本朝，謂光武也。〕
     </span>
     今璽書數到，
     <span class="jiazhu">
      〔數，所角翻。〕
     </span>
     委國歸信，欲與將軍共同吉凶。布衣相與，尙有沒身不負然諾之信，況於萬乘者哉！今何畏何利，而久疑若是？
     <span class="jiazhu">
      〔賢曰：言從漢何畏，附蜀何利，而久疑不決。〕
     </span>
     卒有非常之變，
     <span class="jiazhu">
      〔卒，讀曰猝。〕
     </span>
     上負忠孝，下愧當世。夫未至豫言，固常爲虛；及其已至，又無所及；是以忠言至諫，希得爲用，誠願反覆愚老之言！」
    </span>
    囂不納，於是游士長者稍稍去之。
   </p>
   <p class="em2 strong">
    <span class="yinwen">
     23
    </span>
    王莽末，交趾諸郡閉境自守。
    <span class="jiazhu">
     〔賢曰：交趾郡，今交州縣也，南濱大海。《輿地志》云：其夷足大指開析；兩足並立則相交。應劭曰：始開北方，遂交於南方，爲子孫基阯也。余按武帝元鼎六年，置交趾州，治廣信；時已開朔方，遂交於南方，爲子孫基趾也。七郡，謂南海、蒼梧、鬱林、合浦、交趾、九眞、日南，並屬交州。余謂唐之交州、峯州皆漢交趾郡之地，固不可指唐交趾一縣而言也。〕
    </span>
    岑彭素與交趾牧鄧讓厚善，與讓書，陳國家威德；又遣偏將軍屈充移檄江南，班行詔命。
    <span class="jiazhu">
     〔屈，其勿翻。〕
    </span>
    於是讓與江夏太守侯登、武陵太守王堂、長沙相韓福、桂陽太守張隆、零陵太守田翕、蒼梧太守杜穆、交趾太守錫光等相率遣使貢獻；
    <span class="jiazhu">
     〔《郡國志》：江夏郡，在雒陽南千五百里。武陵郡，在雒陽南二千一百里。長沙郡，在雒陽南二千八百里。桂陽郡，在雒陽南三千九百里。零陵郡，在雒陽南三千三百里。蒼梧郡，在雒陽南六千四百一十里。交趾郡，在雒陽南萬一千里。夏，戶雅翻。守，式又翻；下同。錫，姓；光，名。〕
    </span>
    悉封爲列侯。錫光者，漢中人，在交趾，敎民夷以禮義；帝復以宛人任延爲九眞太守，
    <span class="jiazhu">
     〔《郡國志》：九眞郡，在雒陽南萬一千五百八里。復，扶又翻。任，音壬。〕
    </span>
    延敎民耕種嫁娶，故嶺南華風始於二守焉。
   </p>
   <p class="em2 strong">
    <span class="yinwen">
     24
    </span>
    是歲，詔徵處士太原周黨、會稽嚴光等至京師。
    <span class="jiazhu">
     〔處，昌呂翻。會，古外翻。〕
    </span>
    黨入見，伏而不謁，
    <span class="jiazhu">
     〔凡朝謁者，必拜稽首，以姓名自言。見，賢遍翻。〕
    </span>
    自陳願守所志。博士范升奏曰：
    <span class="yinhao">
     「伏見太原周黨、東海王良、山陽王成等，蒙受厚恩，使者三聘，乃肯就車；及陛見帝廷，
     <span class="jiazhu">
      〔見，賢遍翻。〕
     </span>
     黨不以禮屈，伏而不謁，偃蹇驕悍，同時俱逝。黨等文不能演義，武不能死君，釣采華名，庶幾三公之位。
     <span class="jiazhu">
      〔幾，居希翻。〕
     </span>
     臣願與坐雲臺之下，
     <span class="jiazhu">
      〔《續漢志》曰：雲臺，周家之所造，圖書、術籍、珍玩、寶怪皆藏焉。〕
     </span>
     考試圖國之道。不如臣言，伏虛妄之罪；而敢私竊虛名，誇上求高，皆大不敬！」
    </span>
    書奏，詔曰：
    <span class="yinhao">
     「自古明王、聖主，必有不賓之士，伯夷、叔齊不食周粟，太原周黨不受朕祿，亦各有志焉。其賜帛四十匹，罷之。」
    </span>
   </p>
   <p class="em2 strong">
    帝少與嚴光同遊學，
    <span class="jiazhu">
     〔少，詩沼翻。〕
    </span>
    及卽位，以物色訪之，
    <span class="jiazhu">
     〔賢曰：以其形貌求之。〕
    </span>
    得於齊國，累徵乃至；拜諫議大夫，不肯受，去，耕釣於富春山中。
    <span class="jiazhu">
     〔《地理志》，富春縣，屬會稽郡。賢曰：今杭州富陽縣，本漢富春縣，避晉簡文帝鄭太后諱，改曰富陽。〕
    </span>
    以壽終於家。
   </p>
   <p class="em2 strong">
    王良後歷沛郡太守、大司徒司直，在位恭儉，布被瓦器，妻子不入官舍。後以病歸，一歲復徵；
    <span class="jiazhu">
     〔復，扶又翻。〕
    </span>
    至滎陽，疾篤，不任進道，
    <span class="jiazhu">
     〔言以疾篤稽留道上，不進于行也。任，音壬。〕
    </span>
    過其友人。友人不肯見，曰：
    <span class="yinhao">
     「不有忠言奇謀而取大位，何其往來屑屑不憚煩也！」
    </span>
    <span class="jiazhu">
     〔揚雄《方言》曰：屑屑，不安也；秦、晉曰屑屑。郭景純曰：往來貌。〕
    </span>
    遂拒之。良慙，自後連徵不應，卒於家。
    <span class="jiazhu">
     〔卒，子恤翻。〕
    </span>
   </p>
   <p class="em2 strong">
    <span class="yinwen">
     25
    </span>
    元帝之世，莎車王延嘗爲侍子京師，慕樂中國。
    <span class="jiazhu">
     〔樂，音洛。〕
    </span>
    及王莽之亂，匈奴略有西域，唯延不肯附屬；常敕諸子：
    <span class="yinhao">
     「當世奉漢家，不可負也！」
    </span>
    延卒，子康立。康率旁國拒匈奴，
    <span class="jiazhu">
     〔旁國，猶鄰國也。〕
    </span>
    擁衞故都護吏士、妻子千餘口；
    <span class="jiazhu">
     〔王莽之亂，西域攻沒都護，其吏士、妻子皆不得還。〕
    </span>
    檄書河西，問中國動靜。竇融乃承制立康爲漢莎車建功懷德王、西域大都尉，五十五國皆屬焉。
   </p>
  </div>
 </body>
</html>