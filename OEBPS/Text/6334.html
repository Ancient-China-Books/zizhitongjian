<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>資治通鑑-卷第一百九十・唐紀六・高祖神堯大聖光孝皇帝中之下</title><meta content="width=device-width" initial-scale="1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="唐紀六">唐紀六</span></span></h1>
<p id="p0"><a class="gg-link" href="#p0" onclick="return changeColor(this);"></a><span class="jiazhu">起玄黓敦牂<span class="biaozhusup" data-rel="">（壬午）</span>，盡閼逢涒灘<span class="biaozhusup" data-rel="">（甲申）</span>五月，凡二年有奇。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="高祖神堯大聖光孝皇帝中之下">高祖神堯大聖光孝皇帝中之下</span></span></h5>
<div class="yt" id="y622"><p class="strong" id="p1"><a class="gg-link" href="#p1" onclick="return changeColor(this);"></a><span class="section" id="title-3"><span data-head-description="高祖神堯大聖光孝皇帝中之下" data-head-level="h4" data-head-title="武德五年">武德五年</span></span><span class="biaozhusup" data-rel="">（壬午、六二二年）</span></p></div>
<p class="em2 strong" id="p2"><a class="gg-link" href="#p2" onclick="return changeColor(this);"></a><span class="yinwen">1</span>春，正月，劉黑闥自稱漢東王，改元天造，定都洺州。以范願爲左僕射，董康買爲兵部尙書，高雅賢爲右領軍；徵王琮爲中書令，劉斌爲中書侍郎；<span class="jiazhu">琮，藏宗翻。斌，音彬。</span>竇建德時文武悉復本位。其設法行政，悉師建德，而攻戰勇決過之。</p>
<p class="em2 strong" id="p3"><a class="gg-link" href="#p3" onclick="return changeColor(this);"></a><span class="yinwen">2</span>丙戌，同安賊帥殷恭邃以舒州來降。<span class="jiazhu">舒州，隋之同安郡。宋白曰：舒州，漢皖縣，屬廬江郡；晉置晉熙郡，梁置南豫州，復爲晉州；北齊改江州，隋初改熙州，大業改同安郡；唐改舒州，以其地古舒子之國也。帥，所類翻。降，戶江翻。</span></p>
<p class="em2 strong" id="p4"><a class="gg-link" href="#p4" onclick="return changeColor(this);"></a><span class="yinwen">3</span>丁亥，濟州別駕劉伯通執刺史竇務本，以州附徐圓朗。<span class="jiazhu">濟，子禮翻。</span></p>
<p class="em2 strong" id="p5"><a class="gg-link" href="#p5" onclick="return changeColor(this);"></a><span class="yinwen">4</span>庚寅，東鹽州治中王才藝殺刺史田華，以城應劉黑闥。<span class="jiazhu">滄州鹽山縣，本漢高成縣地，去年，置東鹽州，以清池縣隸之。</span></p>
<p class="em2 strong" id="p6"><a class="gg-link" href="#p6" onclick="return changeColor(this);"></a><span class="yinwen">5</span>秦王世民軍至獲嘉，<span class="jiazhu">按宋白<span class="shu-ming">續通典</span>：隋開皇四年，移獲嘉縣於脩武故城。</span>劉黑闥棄相州，退保洺州。<span class="jiazhu">宋白曰：洺州城，春秋晉曲梁之地。相，息相翻。</span>丙申，世民復取相州，<span class="jiazhu"><span class="shu-ming">考異</span>曰：<span class="shu-ming">實錄</span>云：<span class="yinhao">「祿州人殺刺史獨孤徹，以城應黑闥。」</span>按<span class="shu-ming">地理志</span>無祿州，蓋字誤耳；<span class="shu-ming">新書</span>作相州，尤誤也。按劉黑闥攻拔相州，執刺史房晃，秦王兵至，乃棄相州，故秦王復取之。<span class="shu-ming">新書·帝紀</span>，拔相州，殺房晃在正月乙酉，相州人殺獨孤徹叛附黑闥在丙申，其誤明矣。祿州旣莫考其地，然黑闥之拔相州，與秦王之復相州，本末甚明，與祿州全不相干。而<span class="shu-ming">新書</span>所書殺房晃，拔相州，月日亦誤。復，扶又翻，又音如字。</span>進軍肥鄕，<span class="jiazhu">肥鄕縣，漢魏郡邯溝縣地，曹魏置肥鄕縣，屬廣平郡。武德初屬紫州，去年廢紫州，以肥鄕屬磁州。<span class="shu-ming">九域志</span>：肥鄕在洺州東南三十五里。</span>列營洺水之上以逼之。<span class="jiazhu"><span class="shu-ming">水經</span>：洺水東逕曲梁城。曲梁卽永年，洺州所治也。</span></p>
<p class="em2 strong" id="p7"><a class="gg-link" href="#p7" onclick="return changeColor(this);"></a><span class="yinwen">6</span>蕭銑旣敗，散兵多歸林士弘，軍勢復振。<span class="jiazhu">林士弘爲張善安所敗，兵勢自此衰，見一百八十四卷隋義寧元年。</span></p>
<p class="em2 strong" id="p8"><a class="gg-link" href="#p8" onclick="return changeColor(this);"></a><span class="yinwen">7</span>己酉，嶺南俚帥楊世略以循、潮二州來降。<span class="jiazhu">循州，龍川郡，秦、漢龍川、博羅縣地；南朝置郡，隋置州。潮州，義安郡，漢南海郡揭陽縣地；梁置東揚州，尋改瀛州，隋平陳，改潮州。俚，音里。帥，所類翻。降，戶江翻；下同。</span></p>
<p class="em2 strong" id="p9"><a class="gg-link" href="#p9" onclick="return changeColor(this);"></a><span class="yinwen">8</span>唐使者王義童下泉、睦、建三州。<span class="jiazhu">睦州，遂安郡，漢富春、歙縣地。劉昫曰：武德四年，以建安郡之建安縣置建州。蓋隋置泉州建安郡治閩縣，景雲元年，改爲閩州，開元十三年改爲福州。聖曆二年，分泉州之南安、龍溪、莆田三縣置武榮州，景雲二年，更武榮州爲泉州。是今之福州乃唐初之泉州，今之泉州乃景雲二年之泉州也。使，疏吏翻。</span></p>
<p class="em2 strong" id="p10"><a class="gg-link" href="#p10" onclick="return changeColor(this);"></a><span class="yinwen">9</span>幽州總管李藝將所部兵數萬會秦王世民討劉黑闥，黑闥聞之，留兵萬人，使范願守洺州，自將兵拒藝。夜，宿沙河，<span class="jiazhu">隋以漢襄國縣爲龍岡縣，又分龍岡置沙河縣，時屬邢州。宋白曰：沙河卽湡水也。<span class="shu-ming">水經</span>云：湡水出趙郡襄國縣西山，東過沙河縣，沙河在縣南五里。范成大曰：臨洺鎭東去洺州三十五里，過洺河三十里至沙河縣，二十五里至邢州。將，卽亮翻；下同。</span>程名振載鼓六十具，於城西二里隄上急擊之，城中地皆震動。范願驚懼，馳告黑闥；黑闥遽還，遣其弟十善與行臺張君立將兵一萬擊藝於鼓城。壬子，戰於徐河，<span class="jiazhu">鼓城縣，舊曰曲陽，後齊廢；隋開皇十六年分置晉陽縣，十八年，改爲鼓城。按<span class="shu-ming">水經註</span>，下曲陽有鼓聚，此因春秋鼓子之國以名縣也；唐屬趙州。<span class="shu-ming">水經</span>：徐水出廣昌縣東南大嶺下，東北逕五回縣，又逕北平縣界，東南出山，又東逕清苑城北，又東至高陽入河。范成大曰：徐河在清苑北十里。</span>十善、君立大敗，所失亡八千人。</p>
<p class="em2 strong" id="p11"><a class="gg-link" href="#p11" onclick="return changeColor(this);"></a><span class="yinwen">10</span>洺水人李去惑<span class="jiazhu"><span class="shu-ming">隋志</span>：洺水縣，舊曰斥漳，後齊省入平恩。開皇六年，分置曲周，大業初，廢曲周入洺水；唐末，省洺水入曲周。去，羌呂翻。</span>據城來降，秦王世民遣彭公王君廓將千五百騎赴之，入城共守。二月，劉黑闥引兵還攻洺水，癸亥，行至列人；<span class="jiazhu">列人縣，漢屬廣平國，後漢屬魏郡，晉復屬廣平，後魏復屬魏郡，隋廢。<span class="shu-ming">九域志</span>：洺州有列人城，在漢斥丘縣東北，武安縣西南。杜佑曰：漢列人縣古城，在肥鄕縣東北。騎，奇寄翻。</span>秦王世民使秦叔寶邀擊，破之。<span class="jiazhu"><span class="shu-ming">考異</span>曰：<span class="shu-ming">實錄</span>：<span class="yinhao">「癸亥，秦王擊劉黑闥於列人，大破之。」</span><span class="shu-ming">革命記</span>：<span class="yinhao">「十一月，太宗渡河入相州，劉黑闥從洺州勒兵拒王師，置營於鄴縣東三十里。每日兩軍皆挑戰，而大兵皆不出。經十餘日，洺水縣人李去惑、李潘買、李開弼等爲車騎、驃騎，領兵在劉黑闥營，去惑等背賊營來入洺州城，誑人云：『劉黑闥已敗，先走得歸。』乃喚得宗室子弟二百餘人，守城定，遣使間道以告太宗。太宗遣彭國公王君廓領馬軍一千五百騎入洺州。經十許日，黑闥引兵攻洺州，行至故列人城西，秦叔寶等以五千騎擊之。叔寶等爲闥所敗，又以伏兵從河下起，橫擊黑闥，敗之。會日暮，收軍。其夜三更，賊兵總至洺州城東營，卽於城兩門掘壕豎栅，防王君廓之走。洺州城四面有水，闊五十步已上，深皆三四尺，黑闥於東北角兩處，塡柴運土，作甬道，以撞車攻城。太宗三度將兵擊之，賊置陣拒官軍，攻城愈急。」</span>按<span class="shu-ming">高祖</span>、<span class="shu-ming">太宗實錄</span>皆以去年十二月命太宗討黑闥，今年正月始至河北，無十一月渡河之事。<span class="shu-ming">太宗實錄</span>亦無列人戰事。蓋叔寶破賊，秦王奏之耳。又按洺水，洺州屬縣。去惑、君廓所據者洺水縣城，<span class="yinhao">「水」</span>字誤作<span class="yinhao">「州」</span>耳。</span></p>
<p class="em2 strong" id="p12"><a class="gg-link" href="#p12" onclick="return changeColor(this);"></a><span class="yinwen">11</span>豫章賊帥張善安以虔、吉等五州來降，拜洪州總管。<span class="jiazhu">洪州，豫章郡；虔州，南康郡；吉州，廬陵郡；皆隋平陳所置州。帥，所類翻。</span></p>
<p class="em2 strong" id="p13"><a class="gg-link" href="#p13" onclick="return changeColor(this);"></a><span class="yinwen">12</span>戊辰，金鄕人陽孝誠叛徐圓朗，以城來降。<span class="jiazhu">金鄕縣，漢屬山陽郡，晉屬高平郡，隋屬曹州；武德四年，置金州，是年廢州，以縣屬戴州。</span></p>
<p class="em2 strong" id="p14"><a class="gg-link" href="#p14" onclick="return changeColor(this);"></a><span class="yinwen">13</span>己巳，秦王世民復取邢州。辛未，井州人馮伯讓以城來降。<span class="jiazhu">隋開皇十六年，以恆州井陘縣置井州，大業初廢，武德元年復置。<span class="shu-ming">考異</span>曰：<span class="shu-ming">實錄</span>作<span class="yinhao">「幷州」</span>。按幷州未嘗失城。蓋是時於井陘縣置井州，字之誤也。</span></p>
<p class="em2 strong" id="p15"><a class="gg-link" href="#p15" onclick="return changeColor(this);"></a><span class="yinwen">14</span>丙子，李藝取劉黑闥定、欒、廉、趙四州，<span class="jiazhu">隋開皇十六年，分趙州廣阿縣置欒州，大業初，州廢，併爲趙州。<span class="shu-ming">新志</span>：武德五年，改趙州爲欒州。按趙州治平棘，欒州治廣阿。竇建德、劉黑闥相繼跨有山東，蓋自置欒州。是年黑闥破走之後，始幷趙州爲欒州也。武德元年，分恆州藳城縣置廉州。<span class="shu-ming">考異</span>曰：<span class="shu-ming">實錄</span>作<span class="yinhao">「定、率、廉、隋四州」</span>。按河北無率、隋二州。今從<span class="shu-ming">唐統紀</span>。</span>獲黑闥尙書劉希道，引兵與秦王世民會洺州。<span class="jiazhu">洺，彌幷翻。</span></p>
<p class="em2 strong" id="p16"><a class="gg-link" href="#p16" onclick="return changeColor(this);"></a><span class="yinwen">15</span>劉黑闥攻洺水甚急。城四旁皆有水，廣五十餘步，<span class="jiazhu">廣，古曠翻。</span>黑闥於城東北築二甬道以攻之；世民三引兵救之，黑闥拒之，不得進。世民恐王君廓不能守，召諸將謀之，<span class="jiazhu">將，卽亮翻。</span>李世勣曰：<span class="yinhao">「若甬道達城下，城必不守。」</span>行軍總管郯勇公羅士信請代君廓守之。世民乃登城南高冢，以旗招君廓，君廓帥其徒力戰，潰圍而出；士信帥左右二百人乘之入城，代君廓固守。<span class="jiazhu">帥，讀曰率。</span>黑闥晝夜急攻，會大雪，救兵不得往，凡八日，丁丑，城陷。黑闥素聞其勇，欲生之，士信詞色不屈，乃殺之，時年二十。<span class="jiazhu"><span class="shu-ming">考異</span>曰：<span class="shu-ming">高祖實錄</span>：<span class="yinhao">「王君廓知不可守，潰圍而出，秦王謂諸將曰：『誰能代者？』士信曰：『願以死守。』因遣之。」</span>按君廓若已潰圍而出，則黑闥圍守益固，士信何以復得入城！<span class="shu-ming">革命記</span>曰：<span class="yinhao">「太宗知賊勢盛，恐王君廓不能固，以問諸將，士信以爲無慮，太宗使士信入守之。太宗登段王墓，以旗招王君廓從南門突圍，不得；卽向北門，併兵攻捉門人，少退，得出，士信亦以左右二百人入城。經八日，晝夜被攻，木石俱盡，士信被左右執之以降賊。五年正月，城陷，李去惑以數十人突圍出，歸太宗。去惑後授秦州都督，李潘買拜檀州刺史，李開弼城陷而沒，贈上柱國，以公禮葬。」</span>今從之。<span class="shu-ming">高祖實錄</span>，士信死時年二十八，<span class="shu-ming">舊傳</span>云年二十。按士信始從張須陀擊王薄等，時年十四，若死時年二十八，則在大業四年，於時王薄未爲盜。年二十，則在大業十二年，是歲須陀死。今從之。</span></p>
<p class="em2 strong" id="p17"><a class="gg-link" href="#p17" onclick="return changeColor(this);"></a><span class="yinwen">16</span>戊寅，汴州總管王要漢攻徐圓朗𣏌州，拔之，獲其將周文舉。<span class="jiazhu">將，卽亮翻；下同。</span></p>
<p class="em2 strong" id="p18"><a class="gg-link" href="#p18" onclick="return changeColor(this);"></a><span class="yinwen">17</span>庚辰，延州道行軍總管段德操<span class="jiazhu">延州，漢上郡膚施之地，元魏之末，置東夏州，西魏改曰延州，隋曰延安郡。</span>擊梁師都石堡城，師都自將救之；<span class="jiazhu">將，卽亮翻。</span>德操與戰，大破之，師都以十六騎遁去。上益其兵，使乘勝進攻夏州，克其東城，<span class="jiazhu">騎，奇寄翻。夏，戶雅翻。</span>師都以數百人保西城。會突厥救至，<span class="jiazhu">厥，九勿翻。</span>詔德操引還。<span class="jiazhu">還，從宣翻。</span></p>
<p class="em2 strong" id="p19"><a class="gg-link" href="#p19" onclick="return changeColor(this);"></a><span class="yinwen">18</span>辛巳，秦王世民拔洺水。<span class="jiazhu">洺，彌幷翻。</span>三月，世民與李藝營於洺水之南，分兵屯水北。黑闥數挑戰，<span class="jiazhu">數，所角翻。挑，徒了翻。</span>世民堅壁不應，別遣奇兵絕其糧道。壬辰，黑闥以高雅賢爲左僕射，軍中高會。李世勣引兵逼其營，雅賢乘醉，單騎逐之，世勣部將潘毛刺之墜馬，<span class="jiazhu">將，卽亮翻。刺，七亦翻。</span>左右繼至，扶歸，未至營而卒。<span class="jiazhu">卒，子恤翻。</span>甲午，諸將復往逼其營，<span class="jiazhu">復，扶又翻。</span>潘毛爲王小胡所擒。黑闥運糧於冀、貝、滄、瀛諸州，水陸俱進，程名振以千餘人邀之，沈其舟，焚其車。<span class="jiazhu">沈，持林翻。</span></p>
<p class="em2 strong" id="p20"><a class="gg-link" href="#p20" onclick="return changeColor(this);"></a><span class="yinwen">19</span>宋州總管盛彥師帥齊州總管王薄攻須昌，<span class="jiazhu">帥，讀曰率。</span>徵軍糧於潭州；刺史李義滿與薄有隙，閉倉不與。及須昌降，<span class="jiazhu">降，戶江翻。</span>彥師收義滿，繫齊州獄，詔釋之。使者未至，義滿憂憤，死獄中。<span class="jiazhu">使，疏吏翻。</span>薄還，過潭州，戊戌夜，義滿兄子武意執薄，殺之；<span class="jiazhu"><span class="yinhao">「潭州」</span>當作<span class="yinhao">「譚州」</span>，武德二年，李義滿以齊州之章丘縣來降，於平陵置譚州，幷置平陵縣，蓋因春秋譚子之國以名州也。</span>彥師亦坐死。<span class="jiazhu">坐死者，朝廷以義滿之死爲彥師罪而殺之。</span></p>
<p class="em2 strong" id="p21"><a class="gg-link" href="#p21" onclick="return changeColor(this);"></a><span class="yinwen">20</span>上遣使賂突厥頡利可汗，且許結婚。<span class="jiazhu">使，疏吏翻。厥，九勿翻。可，從刊入聲。汗，音寒。</span>頡利乃遣漢陽公瓌、鄭元璹、長孫順德等還，<span class="jiazhu">瓌等被留，事見上卷四年。瓌，工回翻。璹，殊玉翻。長，知兩翻。</span>庚子，復遣使來修好，<span class="jiazhu">復，扶又翻。好，呼到翻。</span>上亦遣其使者特勒熱寒、阿史那德等還。<span class="jiazhu">還，從宣翻。</span>幷州總管劉世讓屯鴈門，頡利與高開道，苑君璋合衆攻之，<span class="jiaozhusup">〔章：十二行本「之」下有「不克」二字；乙十一行本同；孔本同；張校同；退齋校同。〕</span>月餘，乃退。<span class="jiazhu"><span class="shu-ming">考異</span>曰：<span class="shu-ming">舊·世讓傳</span>云：<span class="yinhao">「時鴻臚卿鄭元璹先使在蕃，可汗令元璹來說之，世讓厲聲曰：『大丈夫乃爲夷狄作說客邪！』經月餘，虜乃退。及元璹還，述世讓忠貞勇幹，高祖下制褒美之。」</span>按高祖稱元璹蘇武弗之過，安肯爲可汗遊說！脫或果爾，則元璹唯恐帝知之，安肯稱世讓忠貞，說之不下邪！據<span class="shu-ming">實錄·世讓傳</span>無此事，今不取。</span></p>
<p class="em2 strong" id="p22"><a class="gg-link" href="#p22" onclick="return changeColor(this);"></a><span class="yinwen">21</span>甲辰，以隋交趾太守丘和爲交州總管，<span class="jiazhu">以交趾郡爲交州。宋白曰：交州，周爲越裳重譯之地，漢交趾、日南二郡界。按交趾之稱，今南方夷人，其足大指開廣，若並足而立，其指相交，故曰交趾。吳黃武中，以交趾縣遠，分爲二州，割合浦以北海東四郡立廣州，交趾以南立交州。守，式又翻。</span>和遣司馬高士廉奉表請入朝，<span class="jiazhu">朝，直遙翻。</span>詔許之，遣其子師利迎之。<span class="jiazhu">義師之向長安，丘師利以兵來附。</span></p>
<p class="em2 strong" id="p23"><a class="gg-link" href="#p23" onclick="return changeColor(this);"></a><span class="yinwen">22</span>秦王世民與劉黑闥相持六十餘日。黑闥潛師襲李世勣營，世民引兵掩其後以救之，爲黑闥所圍，尉遲敬德帥壯士犯圍而入，<span class="jiazhu">尉，紆勿翻。帥，讀曰率。</span>世民與略陽公道宗乘之得出。道宗，帝之從子也。<span class="jiazhu">從，才用翻。</span>世民度黑闥糧盡，必來決戰，<span class="jiazhu">度，徒洛翻。</span>乃使人堰洺水上流，<span class="jiazhu">洺，彌幷翻。</span>謂守吏曰：<span class="yinhao">「待我與賊戰，乃決之。」</span>丁未，黑闥帥步騎二萬南渡洺水，壓唐營而陳，<span class="jiazhu">陳，讀曰陣。</span>世民自將精騎擊其騎兵，破之，乘勝蹂其步兵。<span class="jiazhu">蹂，人九翻。</span>黑闥帥衆殊死戰，<span class="jiazhu">帥，讀曰率。</span>自午至昏，戰數合，黑闥勢不能支。王小胡謂黑闥曰：<span class="yinhao">「智力盡矣，宜早亡去。」</span>遂與黑闥先遁，餘衆不知，猶格戰。守吏決堰，洺水大至，深丈餘，<span class="jiazhu">洺，彌幷翻。深，式禁翻。</span>黑闥衆大潰，斬首萬餘級，溺死數千人，黑闥與范願等二百騎奔突厥，山東悉平。<span class="jiazhu">騎，奇寄翻。厥，九勿翻。按秦王之討黑闥，前後接戰，黑闥之衆皆決死確鬬。特秦王大展方略，黑闥智力俱困而敗走耳。秦王之平羣盜，黑闥最爲堅敵。</span></p>
<p class="em2 strong" id="p24"><a class="gg-link" href="#p24" onclick="return changeColor(this);"></a><span class="yinwen">23</span>高開道寇易州，殺刺史慕容孝幹。</p>
<p class="em2 strong" id="p25"><a class="gg-link" href="#p25" onclick="return changeColor(this);"></a><span class="yinwen">24</span>夏，四月，己未，隋鴻臚卿甯長眞以寧越、鬱林之地請降於李靖，<span class="jiazhu">臚，陵如翻。降，戶江翻。</span>交、愛之道始通；以長眞爲欽州總管。<span class="jiazhu">寧越郡，欽州，漢合浦縣地，宋爲宋壽、宋廣郡。鬱林郡，鬱州，漢古郡，隋置州。愛州，九眞郡，漢古郡，梁置州。劉昫曰：交州至京師七千五百二十三里，愛州至京師八千八百里。</span></p>
<p class="em2 strong" id="p26"><a class="gg-link" href="#p26" onclick="return changeColor(this);"></a><span class="yinwen">25</span>以夔州總管趙郡王孝恭爲荊州總管。</p>
<p class="em2 strong" id="p27"><a class="gg-link" href="#p27" onclick="return changeColor(this);"></a><span class="yinwen">26</span>徐圓朗聞劉黑闥敗，大懼，不知所出。河間人劉復禮說圓朗曰：<span class="yinhao">「有劉世徹者，其才不世出，名高東夏，<span class="jiazhu">說，輸芮翻。夏，戶雅翻。</span>且有非常之相，<span class="jiazhu">相，息亮翻。</span>眞帝王之器。將軍若自立，恐終無成；若迎世徹而奉之，天下指揮可定。」</span>圓朗然之，使復禮迎世徹於浚儀。<span class="jiazhu">浚儀縣，漢、晉、後魏屬陳留郡，周、隋、唐爲汴州治所。</span>或說圓朗曰：<span class="yinhao">「將軍爲人所惑，欲迎劉世徹而奉之，世徹若得志，將軍豈有全地乎！僕不敢遠引前古，將軍獨不見翟讓之於李密乎？」</span><span class="jiazhu">李密、翟讓事始一百八十三卷隋大業十二年，終一百八十四卷義寧元年。翟，萇伯翻。<span class="shu-ming">考異</span>曰：<span class="shu-ming">革命記</span>云：<span class="yinhao">「盛彥師以世徹有虛名於徐、兗，恐二人相得，爲患益深，因說圓朗使不納。」</span>按<span class="shu-ming">實錄</span>，彥師奔王薄，與薄共殺李義滿。三月，戊戌，王薄死，丁未，黑闥乃敗。彥師在圓朗所時，黑闥未敗也。今稱或說以闕疑。</span>圓朗復以爲然。<span class="jiazhu">復，扶又翻；下同。</span>世徹至，已有衆數千人，頓於城外，以待圓朗出迎，圓朗不出，使人召之。世徹知事變，欲亡走，恐不免，乃入謁；圓朗悉奪其兵，以爲司馬，使徇譙、𣏌二州，東人素聞其名，所向皆下，圓朗遂殺之。</p>
<p class="em2 strong" id="p28"><a class="gg-link" href="#p28" onclick="return changeColor(this);"></a>秦王世民自河北引兵將擊圓朗，會上召之，使馳傳入朝，乃以兵屬齊王元吉。<span class="jiazhu">傳，株戀翻。屬，之欲翻，付也。</span>庚申，世民至長安，上迎之於長樂。<span class="jiazhu">長樂坂在長安城東。樂，音洛。</span>世民具陳取圓朗形勢，上復遣之詣黎陽，會大軍趨濟陰。<span class="jiazhu">曹州治濟陰縣。趨，七喻翻。濟，子禮翻。</span></p>
<p class="em2 strong" id="p29"><a class="gg-link" href="#p29" onclick="return changeColor(this);"></a><span class="yinwen">27</span>丁卯，廢山東行臺。<span class="jiazhu">劉黑闥敗走故也。</span></p>
<p class="em2 strong" id="p30"><a class="gg-link" href="#p30" onclick="return changeColor(this);"></a><span class="yinwen">28</span>壬申，代州總管定襄王李大恩爲突厥所殺。<span class="jiazhu">厥，九勿翻。</span>先是，大恩奏稱突厥饑饉，馬邑可取，<span class="jiazhu">先，悉薦翻。</span>詔殿內少監獨孤晟將兵與大恩共擊苑君璋，期以二月會馬邑；失期不至，大恩不能獨進，頓兵新城。<span class="jiazhu">新城，當在朔州南。杜佑曰：魏都平城，於馬邑郡北三百餘里置懷朔鎭；及遷洛後，於郡北三百餘里置朔州。魏初雲中郡，在今郡北三百餘里定襄故城北；北齊置朔州在故都西南。新城，一名平城，後移於馬邑，卽今郡城也。馬邑郡治善陽縣，亦漢定襄縣地。新城卽魏之新平城也。晟，承正翻。將，卽亮翻。</span>頡利可汗遣數萬騎與劉黑闥共圍大恩，上遣右驍衞大將軍李高遷救之。<span class="jiazhu">騎，奇寄翻。驍，堅堯翻。</span>未至，大恩糧盡，夜遁，突厥邀之，衆潰而死，上惜之。獨孤晟坐減死徙邊。</p>
<p class="em2 strong" id="p31"><a class="gg-link" href="#p31" onclick="return changeColor(this);"></a><span class="yinwen">29</span>丙子，行臺民部尙書史萬寶攻徐圓朗陳州，拔之。<span class="jiazhu">宋白曰：陳州，楚襄王自郢徙此，謂之西楚，漢爲淮陽國之地。後魏立陳郡，天平二年，置北揚州，隋改陳州，治宛丘。春秋陳國都也。</span></p>
<p class="em2 strong" id="p32"><a class="gg-link" href="#p32" onclick="return changeColor(this);"></a><span class="yinwen">30</span>戊寅，廣州賊帥鄧文進、隋合浦太守甯宣、日南太守李晙並來降。<span class="jiazhu">合浦郡，越州，貞觀改廉州。日南郡，德州，貞觀改驩州。帥，所類翻。守，式又翻。晙，子峻翻。</span></p>
<p class="em2 strong" id="p33"><a class="gg-link" href="#p33" onclick="return changeColor(this);"></a><span class="yinwen">31</span>五月，庚寅，瓜州土豪王幹斬賀拔行威以降，<span class="jiazhu">瓜州，晉昌郡。是年分瓜州之常樂縣置瓜州，舊瓜州爲西沙州。賀拔行威反事始見一百八十八卷三年。</span>瓜州平。</p>
<p class="em2 strong" id="p34"><a class="gg-link" href="#p34" onclick="return changeColor(this);"></a><span class="yinwen">32</span>突厥寇忻州，<span class="jiazhu">忻州，新興郡，義寧元年，以樓煩郡秀容縣置。此秀容，漢汾陽縣地，非後魏之北秀容也。</span>李高遷擊破之。</p>
<p class="em2 strong" id="p35"><a class="gg-link" href="#p35" onclick="return changeColor(this);"></a><span class="yinwen">33</span>六月，辛亥，劉黑闥引突厥寇山東，詔燕郡王李藝擊之。<span class="jiazhu">厥，九勿翻。燕，因肩翻。</span></p>
<p class="em2 strong" id="p36"><a class="gg-link" href="#p36" onclick="return changeColor(this);"></a><span class="yinwen">34</span>癸丑，吐谷渾寇洮、旭、疊三州，岷州總管李長卿擊破之。<span class="jiazhu">後周武帝逐吐谷渾，置疊州於疊川，旭州於洮源，岷州於臨洮。義寧元年，改臨洮於溢樂。<span class="shu-ming">後周書</span>曰：於河州鷄鳴防置旭州，於宕州渠株川置岷州。吐，從暾入聲。谷，音浴。洮，土刀翻。旭，吁玉翻。長，知兩翻。</span></p>
<p class="em2 strong" id="p37"><a class="gg-link" href="#p37" onclick="return changeColor(this);"></a><span class="yinwen">35</span>乙卯，遣淮安王神通擊徐圓朗。</p>
<p class="em2 strong" id="p38"><a class="gg-link" href="#p38" onclick="return changeColor(this);"></a><span class="yinwen">36</span>丁卯，劉黑闥引突厥寇定州。</p>
<p class="em2 strong" id="p39"><a class="gg-link" href="#p39" onclick="return changeColor(this);"></a><span class="yinwen">37</span>秋，七月，甲申，爲秦王世民營弘義宮，<span class="jiazhu">弘義宮，後改爲大安宮，在宮城外西偏。爲，于僞翻。</span>使居之。世民擊徐圓朗，下十餘城，聲震淮、泗，杜伏威懼，請入朝。<span class="jiazhu">朝，直遙翻；下同。</span>世民以淮、濟之間略定，<span class="jiazhu">濟，子禮翻。</span>使淮安王神通、行軍總管任瓌、李世勣攻圓朗；乙酉，班師。</p>
<p class="em2 strong" id="p40"><a class="gg-link" href="#p40" onclick="return changeColor(this);"></a><span class="yinwen">38</span>丁亥，杜伏威入朝，延升御榻，拜太子太保，仍兼行臺尙書令，留長安，位在齊王元吉上，以寵異之。以闞稜爲左領軍將軍。<span class="jiazhu">漢建安中，魏武爲丞相，始置中領軍，北齊置領軍府，煬帝改爲禦衞，唐改爲領軍衞。</span></p>
<p class="em2 strong" id="p41"><a class="gg-link" href="#p41" onclick="return changeColor(this);"></a>李子通謂樂伯通曰：<span class="yinhao">「伏威旣來，江東未定，我往收舊兵，可以立大功。」</span>遂相與亡至藍田關，<span class="jiazhu">雍州藍田縣有藍田關。</span>爲吏所獲，俱伏誅。</p>
<p class="em2 strong" id="p42"><a class="gg-link" href="#p42" onclick="return changeColor(this);"></a><span class="yinwen">39</span>劉黑闥至定州，其故將曹湛、董康買亡命在鮮虞，<span class="jiazhu">鮮虞縣，舊曰盧奴，開皇初更名，以其地春秋鮮虞子之國也；定州治所。</span>復聚兵應之。<span class="jiazhu">復，扶又翻。</span>甲午，以淮陽王道玄爲河北道行軍總管以討之。</p>
<p class="em2 strong" id="p43"><a class="gg-link" href="#p43" onclick="return changeColor(this);"></a><span class="yinwen">40</span>丙申，遷州人鄧士政執刺史李敬昂以反。<span class="jiazhu">西魏以房陵置遷州，大業初，改曰房州，武德初，復曰遷州，房陵郡。</span></p>
<p class="em2 strong" id="p44"><a class="gg-link" href="#p44" onclick="return changeColor(this);"></a><span class="yinwen">41</span>丁酉，隋漢陽太守馮盎承李靖檄，帥所部來降，<span class="jiazhu">守，式又翻。帥，讀曰率。降，戶江翻；下同。</span>以其地爲高、羅、春、白、崖、儋、林、振八州，<span class="jiazhu">高州，高涼郡。羅州，石城郡。春州，陽春郡。白州，南昌郡。崖州，珠崖郡。林州，桂林郡。振州，臨振郡。羅州，今化州。白州，今鬱林州之博白縣。崖、儋、振皆在海外。振州，今吉陽軍地。林州，後改繡州。<span class="shu-ming">投荒錄</span>：高州高涼郡，土厚而山環遶，高而稍汙，故名。羅州，宋將檀道濟於陵羅江口築城，因置羅州，今廢。陵羅縣在化州北一百二十里。宋白曰：州在陵、羅二水之間。春州治陽春縣，故名。白州以博白江名。崖州以珠崖名。儋州以儋耳名。林州以綏懷林邑名。振州以漢臨振古縣而名。儋，丁甘翻。</span>以盎爲高州總管，封耿國公。先是，或說盎曰：<span class="yinhao">「唐始定中原，未能及遠，公所領二十州地已廣於趙佗，<span class="jiazhu">趙佗，見<span class="shu-ming">漢紀</span>。先，悉薦翻。說，輸芮翻。佗，徒何翻。</span>宜自稱南越王。」</span>盎曰：<span class="yinhao">「吾家居此五世矣，<span class="jiazhu">馮氏居高涼事始見一百六十三卷梁簡文帝大寶元年。</span>爲牧伯者不出吾門，富貴極矣，常懼不克負荷，爲先人羞，敢効趙佗自王一方乎！」</span><span class="jiazhu">荷，下可翻，又如字。王，于況翻。</span>遂來降。於是嶺南悉平。</p>
<p class="em2 strong" id="p45"><a class="gg-link" href="#p45" onclick="return changeColor(this);"></a><span class="yinwen">42</span>八月，辛亥，以洺、荊、交、幷、幽五州爲大總管府。<span class="jiazhu">洺，彌幷翻。幷，卑名翻。</span></p>
<p class="em2 strong" id="p46"><a class="gg-link" href="#p46" onclick="return changeColor(this);"></a><span class="yinwen">43</span>改葬隋煬帝於揚州雷塘。<span class="jiazhu">雷塘，漢所謂雷陂也，在今揚州城北平岡上。<span class="shu-ming">考異</span>曰：<span class="shu-ming">實錄</span>，<span class="yinhao">「武德二年六月癸巳，有詔葬隋帝及子孫」</span>，此又云葬煬帝，蓋三年李子通猶據江都，雖有是詔，不果葬也。</span></p>
<p class="em2 strong" id="p47"><a class="gg-link" href="#p47" onclick="return changeColor(this);"></a><span class="yinwen">44</span>甲戌，吐谷渾寇岷州，敗總管李長卿。<span class="jiazhu">吐，從暾入聲。谷，音浴。敗，補邁翻。長，知兩翻。</span>詔益州行臺右僕射竇軌、渭州刺史且洛生救之。<span class="jiazhu">渭州，隴西郡。且，姓也，音子余翻。</span></p>
<p class="em2 strong" id="p48"><a class="gg-link" href="#p48" onclick="return changeColor(this);"></a><span class="yinwen">45</span>乙卯，突厥頡利可汗寇邊，<span class="jiazhu">厥，九勿翻。可，從刊入聲。汗，音寒。</span>遣左武衞將軍段德操、雲州總管李子和將兵拒之。子和本姓郭，<span class="jiazhu">郭子和，武德三年以榆林郡降。榆林之地，本屬雲州，隋割置勝州榆林郡。子和以榆林降，因命之爲雲州總管。</span>以討劉黑闥有功，賜姓。丙辰，頡利十五萬騎入鴈門，<span class="jiazhu">頡，奚結翻。騎，奇寄翻。</span>己未，寇幷州，別遣兵寇原州；庚子，<span class="jiaozhusup">〔章：十二行本「子」作「申」；乙十一行本同；孔本同；退齋校同。〕</span>命太子出幽州道，<span class="jiazhu"><span class="yinhao">「幽州」</span>，當作<span class="yinhao">「豳州」</span>。</span>秦王世民出秦州道以禦之。<span class="jiazhu"><span class="yinhao">「秦州」</span>，當作<span class="yinhao">「泰州」</span>。出豳州以禦原州之寇，出泰州以禦幷州之寇。泰州時治龍門。</span>李子和趨雲中，掩擊可汗，<span class="jiazhu">漢雲中古城，在榆林郡東北四十里。趨，七喻翻。</span>段德操趨夏州，邀其歸路。<span class="jiazhu">夏，戶雅翻。</span></p>
<p class="em2 strong" id="p49"><a class="gg-link" href="#p49" onclick="return changeColor(this);"></a>辛酉，上謂羣臣曰：<span class="yinhao">「突厥入寇而復求和，<span class="jiazhu">厥，九勿翻。復，扶又翻。</span>和與戰孰利？」</span>太常卿鄭元璹曰：<span class="yinhao">「戰則怨深，不如和利。」</span><span class="jiazhu">璹，殊玉翻。</span>中書令封德彝曰：<span class="yinhao">「突厥恃犬羊之衆，有輕中國之意，若不戰而和，示之以弱，明年將復來。<span class="jiazhu">復，扶又翻。</span>臣愚以爲不如擊之，旣勝而後與和，則恩威兼著矣！」</span>上從之。</p>
<p class="em2 strong" id="p50"><a class="gg-link" href="#p50" onclick="return changeColor(this);"></a>己巳，幷州大總管襄邑王神符破突厥於汾東；汾州刺史蕭顗破突厥，<span class="jiazhu">浩州，西河郡，武德三年更名汾州。顗，魚豈翻。</span>斬首五千餘級。</p>
<p class="em2 strong" id="p51"><a class="gg-link" href="#p51" onclick="return changeColor(this);"></a><span class="yinwen">46</span>吐谷渾寇<span class="jiaozhusup">〔章：十二行本「寇」作「陷」；乙十一行本同；孔本同；退齋校同。〕</span>洮州，遣武州刺史賀<span class="jiaozhusup">〔章：十二行本「賀」下有「拔」字；乙十一行本同；孔本同；退齋校同。〕</span>亮禦之。<span class="jiazhu">武都郡，西魏置武州，唐後改曰階州。洮，土刀翻。</span></p>
<p class="em2 strong" id="p52"><a class="gg-link" href="#p52" onclick="return changeColor(this);"></a><span class="yinwen">47</span>丙子，突厥寇廉州；戊寅，陷大震關。<span class="jiazhu">大震關，在隴州汧源縣，當隴山之路。程大昌曰：漢武帝至此，遇雷大震，因以爲名。按寇廉州者，幷州之寇，陷大震關者，原州之寇也。</span>上遣鄭元璹詣頡利。是時，突厥精騎數十萬，自介休至晉州，數百里間，塡溢山谷。元璹見頡利，責以負約，與相辨詰，<span class="jiazhu">詰，去吉翻。</span>頡利頗慚。元璹因說頡利曰：<span class="yinhao">「唐與突厥，風俗不同，突厥雖得唐地，不能居也。今虜掠所得，皆入國人，於可汗何有？不如旋師，復脩和親，<span class="jiazhu">說，輸芮翻。復，扶又翻。</span>可無跋涉之勞，坐受金幣，又皆入可汗府庫，<span class="jiazhu">可，從刊入聲。汗，音寒。</span>孰與棄昆弟積年之歡，而結子孫無窮之怨乎！」</span>頡利悅，引兵還。<span class="jiazhu">還，從宣翻。</span>元璹自義寧以來，五使突厥，幾死者數焉。<span class="jiazhu">使，疏吏翻。幾，居依翻。數，所角翻。</span></p>
<p class="em2 strong" id="p53"><a class="gg-link" href="#p53" onclick="return changeColor(this);"></a><span class="yinwen">48</span>九月，癸巳，交州刺史權士通、<span class="jiazhu">西魏置北秦州於上郡，廢帝三年，改曰交州。</span>弘州總管宇文歆、<span class="jiazhu">慶州弘化縣，開皇十八年置弘州，大業初州廢，蓋唐復置也。</span>靈州總管楊師道擊突厥於三觀山，破之。<span class="jiazhu">觀，古玩翻。</span>乙未，太子班師。丙申，宇文歆邀突厥於崇崗鎭，大破之，斬首千餘級。<span class="jiazhu">歆，許今翻。</span>壬寅，定州總管雙士洛擊突厥於恆山之南，<span class="jiazhu">雙，姓也。<span class="shu-ming">姓苑</span>曰：黃帝後，封於雙蒙城。恆，戶登翻。</span>丙午，領軍將軍安興貴擊突厥於甘州，皆破之。<span class="jiazhu">甘州，張掖郡。</span></p>
<p class="em2 strong" id="p54"><a class="gg-link" href="#p54" onclick="return changeColor(this);"></a><span class="yinwen">49</span>劉黑闥陷瀛州，殺刺史馬匡武。鹽州人馬君德以城叛附黑闥。<span class="jiazhu">此鹽州，卽東鹽州。</span>高開道寇蠡州。<span class="jiazhu">武德五年，以瀛州之博野、清苑，定州之義豐，置蠡州，因漢蠡吾亭以名州也。</span></p>
<p class="em2 strong" id="p55"><a class="gg-link" href="#p55" onclick="return changeColor(this);"></a><span class="yinwen">50</span>冬，十月，己酉，詔齊王元吉討劉黑闥於山東。壬子，以元吉爲領軍大將軍、幷州大總管。癸丑，貝州刺史許善護與黑闥弟十善戰於鄃縣，<span class="jiazhu">鄃，音輸。</span>善護全軍皆沒。甲寅，右武候將軍桑顯和擊黑闥於晏城，破之。<span class="jiazhu">隋開皇十六年，分冀州之鹿城置晏城縣，大業初廢入鹿城，蓋其縣名猶在。</span>觀州刺史劉會以城叛附黑闥。<span class="jiazhu">觀，古喚翻。</span></p>
<p class="em2 strong" id="p56"><a class="gg-link" href="#p56" onclick="return changeColor(this);"></a><span class="yinwen">51</span>契丹寇北平。<span class="jiazhu">北平郡，平州。契，欺訖翻，又音喫。</span></p>
<p class="em2 strong" id="p57"><a class="gg-link" href="#p57" onclick="return changeColor(this);"></a><span class="yinwen">52</span>甲子，以秦王世民領左、右十二衞大將軍。<span class="jiazhu">左·右衞、左·右驍衞、左·右武衞、左·右屯衞、左·右領軍衞、左·右候衞，爲十二衞。</span></p>
<p class="em2 strong" id="p58"><a class="gg-link" href="#p58" onclick="return changeColor(this);"></a><span class="yinwen">53</span>乙丑，行軍總管淮陽壯王道玄與劉黑闥戰于下博，<span class="jiazhu">下博縣，屬冀州。<span class="shu-ming">考異</span>曰：<span class="shu-ming">高祖實錄</span>諡曰忠。<span class="shu-ming">本傳</span>諡曰壯，蓋後來改諡也。</span>軍敗，爲黑闥所殺。時道玄將兵三萬，與副將史萬寶不協；道玄帥輕騎先出犯陳，<span class="jiazhu">將，卽亮翻。帥，讀曰率。騎，奇寄翻。陳，讀曰陣；下同。</span>使萬寶將大軍繼之。萬寶擁兵不進，謂所親曰：<span class="yinhao">「我奉手敕云，淮陽小兒，軍事皆委老夫。今王輕脫妄進，若與之俱，必同敗沒，不如以王餌賊，王敗，賊必爭進，我堅陳以待之，破之必矣。」</span>由是道玄獨進敗沒。萬寶勒兵將戰，士卒皆無鬬志，軍遂大潰，萬寶逃歸。道玄數從秦王世民征伐，死時年十九，<span class="jiazhu">數，所角翻。</span>世民深惜之，謂人曰：<span class="yinhao">「道玄常從吾征伐，見吾深入賊陳，心慕効之，以至於此。」</span>爲之流涕。<span class="jiazhu">爲，于僞翻。</span>世民自起兵以來，前後數十戰，常身先士卒，<span class="jiazhu">先，悉薦翻。</span>輕騎深入，雖屢危殆而未嘗爲矢刃所傷。<span class="jiazhu">史言秦王有天命。</span></p>
<p class="em2 strong" id="p59"><a class="gg-link" href="#p59" onclick="return changeColor(this);"></a><span class="yinwen">54</span>林士弘遣其弟鄱陽王藥師攻循州，刺史楊略與戰，斬之，其將王戎以南昌州降。士弘懼，己巳，請降。尋復走保安成山洞，袁州人相聚應之；<span class="jiazhu">是年以洪州建昌縣置南昌州。吉州安復，本吳所置安成縣也，唐後改爲安福。袁州，宜春郡。將，卽亮翻。降，戶江翻。復，扶又翻。</span>洪州總管若干則遣兵擊破之。會士弘死，其衆遂散。<span class="jiazhu">隋大業十三年，林士弘起爲盜，至是死散。</span></p>
<p class="em2 strong" id="p60"><a class="gg-link" href="#p60" onclick="return changeColor(this);"></a><span class="yinwen">55</span>淮陽王道玄之敗也，山東震駭，洺州總管廬江王瑗棄城西走，<span class="jiazhu">洺，彌幷翻。瑗，于眷翻。</span>州縣皆叛附於黑闥，旬日間，黑闥盡復故地，乙亥，進據洺州。十一月，庚辰，滄州刺史程大買爲黑闥所迫，棄城走。齊王元吉畏黑闥兵強，不敢進。</p>
<p class="em2 strong" id="p61"><a class="gg-link" href="#p61" onclick="return changeColor(this);"></a>上之起兵晉陽也，皆秦王世民之謀，<span class="jiazhu">事見一百八十三卷隋義寧元年。</span>上謂世民曰：<span class="yinhao">「若事成，則天下皆汝所致，當以汝爲太子。」</span>世民拜且辭。及爲唐王，將佐亦請以世民爲世子，<span class="jiazhu">將，卽亮翻。</span>上將立之，世民固辭而止。太子建成，性寬簡，喜酒色<span class="jiazhu">喜，許記翻。</span>遊畋；<span class="jiazhu">句斷。</span>齊王元吉，多過失；皆無寵於上。世民功名日盛，上常有意以代建成，建成內不自安，乃與元吉協謀，共傾世民，各引樹黨友。</p>
<p class="em2 strong" id="p62"><a class="gg-link" href="#p62" onclick="return changeColor(this);"></a>上晚年多內寵，小王且二十人，<span class="jiazhu">尹德妃生酆王元亨，莫嬪生荊王元景，孫嬪生漢王元昌，宇文昭儀生韓王元嘉、魯王靈夔，瞿嬪生鄧王元裕，楊嬪生江王元祥，小楊嬪生舒王元名，郭婕妤生徐王元禮，劉婕妤生道王元慶，楊美人生虢王鳳，張美人生霍王元軌，張寶林生鄭王元懿，柳寶林生滕王元嬰，王才人生彭王元則，魯才人生密王元曉，張氏生周王元方，凡十七人。且者，將及未及之辭。</span>其母競交結諸長子以自固。建成與元吉曲意事諸妃嬪，諂諛賂遺，無所不至，<span class="jiazhu">遺，于季翻。</span>以求媚於上。或言蒸於張婕妤、尹德妃，宮禁深祕，莫能明也。是時，東宮、諸王公、妃主之家及後宮親戚橫長安中，<span class="jiazhu">橫，戶孟翻；下同。</span>恣<span class="jiaozhusup">〔章：十二行本「恣」上有「奪人田宅」四字；乙十一行本同；孔本同；張校同；退齋校同。〕</span>爲非法，有司不敢詰。世民居承乾殿，<span class="jiazhu">閣本<span class="shu-ming">太極宮圖</span>：月華門內有承慶殿，無承乾殿。按<span class="shu-ming">新書</span>，承乾殿在西宮。又按王溥<span class="shu-ming">會要</span>，承乾殿在宮中。蓋皆指太極宮。</span>元吉居武德殿後院，<span class="jiazhu">武德殿在東宮西。按閣本<span class="shu-ming">太極宮圖</span>，武德殿在虔化門東，入門過內倉廩、立政殿、萬春殿，卽東上閤門。</span>與上臺、東宮晝夜通行，無復禁限。<span class="jiazhu">上臺，謂帝居。復，扶又翻。</span>太子、二王出入上臺，皆乘馬、攜弓刀雜物，相遇如家人禮。太子令、秦·齊王敎與詔敕並行，有司莫知所從，唯據得之先後爲定。<span class="jiazhu">使唐之政終於如此，亡隋之續耳。</span>世民獨不奉事諸妃嬪，諸妃嬪爭譽建成、元吉而短世民。<span class="jiazhu">譽，音余。</span></p>
<p class="em2 strong" id="p63"><a class="gg-link" href="#p63" onclick="return changeColor(this);"></a>世民平洛陽，上使貴妃等數人詣洛陽選閱隋宮人及收府庫珍物。貴妃等私從世民求寶貨及爲親屬求官，<span class="jiazhu">唐制，皇后而下有貴妃、淑妃、德妃、賢妃，是爲夫人。昭儀、昭容、昭媛、脩儀、脩容、脩媛、充儀、充容、充媛，是爲九嬪。婕妤、美人、才人各九，合二十七，是爲世婦。寶林、御女、采女各二十七，合八十一，是爲御妻。爲，于僞翻。</span>世民曰：<span class="yinhao">「寶貨皆已籍奏，官當授賢才有功者。」</span>皆不許，由是益怨。世民以淮安王神通有功，給田數十頃。張婕妤之父因婕妤求之於上，<span class="jiazhu">婕妤，音接予。</span>上手敕賜之，神通以敎給在先，不與。婕妤訴於上曰：<span class="yinhao">「敕賜妾父田，秦王奪之以與神通。」</span>上遂發怒，責世民曰：<span class="yinhao">「我手敕不如汝敎邪！」</span><span class="jiazhu">邪，音耶。</span>他日，謂左僕射裴寂曰：<span class="yinhao">「此兒久典兵在外，爲書生所敎，非復昔日子也。」</span>尹德妃父阿鼠驕橫，<span class="jiazhu">阿，烏葛翻。</span>秦王府屬杜如晦過其門，阿鼠家童數人曳如晦墜馬，敺之，折一指，<span class="jiazhu">敺，烏口翻。折，而設翻。</span>曰：<span class="yinhao">「汝何人，敢過我門而不下馬！」</span>阿鼠恐世民訴於上，先使德妃奏云：<span class="yinhao">「秦王左右陵暴妾家。」</span>上復怒<span class="jiazhu">復，扶又翻。</span>責世民曰：<span class="yinhao">「我妃嬪家猶爲汝左右所陵，況小民乎！」</span>世民深自辯析，上終不信。</p>
<p class="em2 strong" id="p64"><a class="gg-link" href="#p64" onclick="return changeColor(this);"></a>世民每侍宴宮中，對諸妃嬪，思太穆皇后早終，<span class="jiazhu">竇皇后諡太穆，帝未卽位先崩，建成、世民、玄霸、元吉，皆其所生也。</span>不得見上有天下，或歔欷流涕，上顧之不樂。<span class="jiazhu">歔，音虛。欷，音希，又許旣翻。樂，音洛；下同。</span>諸妃嬪因密共譖世民曰：<span class="yinhao">「海內幸無事，陛下春秋高，唯宜相娛樂，而秦王每獨涕泣，正是憎疾妾等，陛下萬歲後，妾母子必不爲秦王所容，無孑遺矣！」</span><span class="jiazhu">言必皆誅翦，無有孑然見遺者也。</span>因相與泣，且曰：<span class="yinhao">「皇太子仁孝，陛下以妾母子屬之，<span class="jiazhu">屬，之欲翻。</span>必能保全。」</span>上爲之愴然。<span class="jiazhu">爲，于僞翻。</span>由是無易太子意，待世民浸疏，而建成、元吉日親矣。<span class="jiazhu"><span class="shu-ming">考異</span>曰：<span class="shu-ming">高祖實錄</span>曰：<span class="yinhao">「建成幼不拘細行，荒色嗜酒，好畋獵，常與博徒遊，故時人稱爲任俠。高祖起義于太原，建成時在河東，本旣無寵，又以今上首建大計，高祖不之思也，而今上白高祖，遣使召之，盤遊不卽往。今上急難情切，遽以手書諭之，建成乃與元吉間行赴太原，隋人購求之，幾爲所獲。及義旗建而方至，高祖亦喜其獲免，因授以兵。」</span>又曰：<span class="yinhao">「建成帷薄不修，有禽犬之行，聞於遠邇。今上以爲恥，嘗流涕諫之，建成慙而成憾。」</span>又曰：<span class="yinhao">「太宗每總戎律，惟以撫接才賢爲務，至於參請妃媛，素所不行。」</span><span class="shu-ming">太宗實錄</span>曰：<span class="yinhao">「隱太子始則流宕河曲，逸遊是好，素無才略，不預經綸，於後雖統左軍，非衆所附。旣陞儲兩，坐構猜嫌，太宗雖備禮竭誠以希恩睦，而妬害之心日以滋甚。又，巢剌王性本兇愎，志識庸下，行同禽獸，兼以棄鎭失守，罪戾尤多，反害太宗之能。於是潛苞毀譖，同惡相濟，膚受日聞，雖大名徽號，禮冠羣后，而情疏意隔，寵異曩時。」</span>按建成、元吉雖爲頑愚，旣爲太宗所誅，史臣不無抑揚誣諱之辭，今不盡取。</span></p>
<p class="em2 strong" id="p65"><a class="gg-link" href="#p65" onclick="return changeColor(this);"></a>太子中允王珪、洗馬魏徵<span class="jiazhu">太子左春坊，左庶子爲之長，掌侍從贊相，敷正啓奏；中允爲之貳。洗馬，漢官，掌前馬；唐爲司經局長官，掌四庫圖籍繕寫刊緝之事。<span class="shu-ming">唐六典</span>曰：後漢太子官屬有中允，在中庶子下，洗馬上，其後無聞，唐始置太子中允。洗，悉薦翻。</span>說太子曰：<span class="yinhao">「秦王功蓋天下，中外歸心；殿下但以年長位居東宮，<span class="jiazhu">說，輸芮翻。長，知兩翻。</span>無大功以鎭服海內。今劉黑闥散亡之餘，衆不滿萬，資糧匱乏，以大軍臨之，勢如拉朽，<span class="jiazhu">拉，盧合翻。</span>殿下宜自擊之以取功名，因結納山東豪傑，庶可自安。」</span>太子乃請行於上，上許之。珪，頍之兄子也。<span class="jiazhu">王頍，僧辯之子，死於隋漢王諒反時。頍，丘弭翻。</span>甲申，詔太子建成將兵討黑闥，其陝東道大行臺及山東道行軍元帥、河南·河北諸州並受建成處分，<span class="jiazhu">將，卽亮翻。陝，失冉翻。帥，所類翻。處，昌呂翻。分，扶問翻。</span>得以便宜從事。</p>
<p class="em2 strong" id="p66"><a class="gg-link" href="#p66" onclick="return changeColor(this);"></a><span class="yinwen">56</span>乙酉，封宗室略陽公道宗等十八人爲郡王。道宗，道玄從父弟也，<span class="jiazhu">從，才用翻。</span>爲靈州總管，梁師都遣弟洛兒引突厥數萬圍之，道宗乘間出擊，大破之。<span class="jiazhu">厥，九勿翻。間，古莧翻。</span>突厥與師都相結，遣其郁射設入居故五原，<span class="jiazhu">五原縣屬鹽州，武德初，寄治靈州，故地爲突厥所居。杜佑曰：鹽州，西魏五原郡地，漢五原縣城在今榆林郡界。</span>道宗逐出之，斥地千餘里。<span class="jiazhu">毛晃曰：斥，開拓也。</span>上以道宗武幹如魏任城王彰，<span class="jiazhu">魏任城王彰，曹操之子，擊烏丸有功。任，音壬。</span>乃立爲任城郡王。</p>
<p class="em2 strong" id="p67"><a class="gg-link" href="#p67" onclick="return changeColor(this);"></a><span class="yinwen">57</span>丙申，上幸宜州。<span class="jiazhu">義寧二年，以京兆之華原、宜君、同官置宜君郡，武德元年曰宜州。</span></p>
<p class="em2 strong" id="p68"><a class="gg-link" href="#p68" onclick="return changeColor(this);"></a><span class="yinwen">58</span>己亥，齊王元吉遣兵擊劉十善於魏州，破之。</p>
<p class="em2 strong" id="p69"><a class="gg-link" href="#p69" onclick="return changeColor(this);"></a><span class="yinwen">59</span>癸卯，上校獵於富平。<span class="jiazhu">富平縣屬雍州，漢富平縣治，唐靈州迴樂縣界，後漢移寧州彭原縣界，晉移懷德城，魏移於懷德城東北，今耀州東南富平縣卽其地。</span></p>
<p class="em2 strong" id="p70"><a class="gg-link" href="#p70" onclick="return changeColor(this);"></a><span class="yinwen">60</span>劉黑闥擁兵而南，自相州以北州縣皆附之，<span class="jiazhu">相，息亮翻。</span>唯魏州總管田留安勒兵拒守。黑闥攻之，不下，引兵南拔元城，復還攻之。<span class="jiazhu">元城縣，治古殷城，在朝城東北十二里。時魏州治貴鄕縣。相，息亮翻。復，扶又翻。<span class="shu-ming">考異</span>曰：<span class="shu-ming">實錄</span>：<span class="yinhao">「十二月甲子，黑闥攻魏州。」</span>蓋留安破黑闥奏到之日也。按<span class="shu-ming">革命記</span>，黑闥攻魏州在十一月，今從之。</span></p>
<p class="em2 strong" id="p71"><a class="gg-link" href="#p71" onclick="return changeColor(this);"></a><span class="yinwen">61</span>十二月，庚戌，立宗室孝友等八人爲郡王。孝友，神通之子也。</p>
<p class="em2 strong" id="p72"><a class="gg-link" href="#p72" onclick="return changeColor(this);"></a><span class="yinwen">62</span>丙辰，上校獵於華池。<span class="jiazhu">京兆三原縣，武德四年改池陽，六年，改華池。</span></p>
<p class="em2 strong" id="p73"><a class="gg-link" href="#p73" onclick="return changeColor(this);"></a><span class="yinwen">63</span>戊午，劉黑闥陷恆州，殺刺史王公政。<span class="jiazhu">恆，戶登翻。恆州，漢常山郡，唐置恆州，因恆山爲名。</span></p>
<p class="em2 strong" id="p74"><a class="gg-link" href="#p74" onclick="return changeColor(this);"></a><span class="yinwen">64</span>庚申，車駕至長安。</p>
<p class="em2 strong" id="p75"><a class="gg-link" href="#p75" onclick="return changeColor(this);"></a><span class="yinwen">65</span>癸亥，幽州大總管李藝復廉、定二州。</p>
<p class="em2 strong" id="p76"><a class="gg-link" href="#p76" onclick="return changeColor(this);"></a><span class="yinwen">66</span>甲子，田留安擊劉黑闥，破之，獲其莘州刺史孟柱，<span class="jiazhu">魏州莘縣，隋開皇十六年置莘州，大業二年廢，唐復置。</span>降將卒六千人。<span class="jiazhu">降，戶江翻。將，卽亮翻。</span>是時，山東豪傑多殺長吏以應黑闥，<span class="jiazhu">長，知兩翻。</span>上下相猜，人益離怨；留安待吏民獨坦然無疑，白事者無問親疏，皆聽直入臥內，每謂吏民曰：<span class="yinhao">「吾與爾曹俱爲國禦賊，<span class="jiazhu">爲，于僞翻。</span>固宜同心協力，必欲棄順從逆者，但自斬吾首去。」</span>吏民皆相戒曰：<span class="yinhao">「田公推至誠以待人，當共竭死力報之，必不可負。」</span>有苑竹林者，本黑闥之黨，潛有異志。留安知之，不發其事，引置左右，委以管鑰；竹林感激，遂更歸心，卒收其用。<span class="jiazhu">卒，子恤翻。</span>以功進封道國公。</p>
<p class="em2 strong" id="p77"><a class="gg-link" href="#p77" onclick="return changeColor(this);"></a>乙丑，幷州刺史成仁重擊范願，破之。<span class="jiazhu">幷，卑名翻。</span></p>
<p class="em2 strong" id="p78"><a class="gg-link" href="#p78" onclick="return changeColor(this);"></a><span class="yinwen">67</span>劉黑闥攻魏州未下，太子建成、齊王元吉大軍至昌樂，<span class="jiazhu">劉昫曰：晉置昌樂縣，屬陽平郡，今縣西古城是也。隋廢縣入繁水，武德元年，復置，仍築今治所。樂，音洛。</span>黑闥引兵拒之，再陳，皆不戰而罷。<span class="jiazhu">陳，讀曰陣。</span>魏徵言於太子曰：<span class="yinhao">「前破黑闥，其將帥皆懸名處死，<span class="jiazhu">言亡命者先書其名，處以死罪也。將，卽亮翻。帥，所類翻；下同。處，昌呂翻。</span>妻子係虜；故齊王之來，雖有詔書赦其黨與之罪，皆莫之信。今宜悉解其囚俘，慰諭遣之，則可坐視離散矣！」</span>太子從之。黑闥食盡，衆多亡，或縛其渠帥以降。<span class="jiazhu">帥，所類翻。降，戶江翻。</span>黑闥恐城中兵出，與大軍表裏擊之，遂夜遁。至館陶，永濟橋未成，不得度。<span class="jiazhu">館陶縣屬魏州，在州北，隋煬帝鑿永濟渠所經也。宋白曰：館陶，春秋時晉冠氏邑，陶丘在縣西北七里，趙時置館於其側，因爲縣名。</span>壬申，太子、齊王以大軍至，黑闥使王小胡背水而陳，<span class="jiazhu">背，蒲妹翻。陳，讀曰陣。</span>自視作橋成，卽過橋西，衆遂大潰，<span class="jiazhu"><span class="shu-ming">考異</span>曰：<span class="shu-ming">高祖實錄</span>：<span class="yinhao">「壬申，太子與黑闥戰於魏州城下，破之，闥抽軍北遁。甲戌，追闥於毛州，賊背永濟渠而陳，接戰，又破之。」</span><span class="shu-ming">舊傳</span>：<span class="yinhao">「六年二月，太子破黑闥于館陶。」</span><span class="shu-ming">革命記</span>：<span class="yinhao">「闥遁至館陶，二十五日，官軍至，闥敗走。」</span>按館陶卽毛州也。<span class="shu-ming">長曆</span>，十二月壬申，二十五日。甲戌，二十七日。蓋<span class="shu-ming">實錄</span>據奏到之日也。<span class="shu-ming">舊傳</span>尤疏。今從<span class="shu-ming">革命記</span>。<span class="shu-ming">太宗實錄</span>云：<span class="yinhao">「黑闥重反，高祖謂太宗曰：『前破黑闥，欲令盡殺其黨，使空山東，不用吾言，致有今日。』及隱太子征闥，平之，將遣唐儉往，使男子年十五年已上悉阬之，小弱及婦女總驅入關，以實京邑。太宗諫曰：『臣聞唯德動天，唯恩容衆。山東人物之所，河北蠶綿之鄕，而天府委輸，待以成績。今一旦見其反覆，盡戮無辜，流離寡弱，恐以殺不能止亂，非行弔伐之道。』其事遂寢。」</span><span class="shu-ming">新書·隱太子傳</span>云：<span class="yinhao">「黑闥敗於洺水，太子建成問於洗馬魏徵曰：『山東其定乎？』對曰：『黑闥雖敗，殺傷太甚，其魁黨皆縣名處死，妻子係虜，欲降無繇，雖有赦令，獲者必戮，不大蕩宥，恐殘賊嘯結，民未可安。』旣而黑闥復振，廬江王瑗棄洺州，山東亂，命齊王元吉討之。有詔降者赦罪，衆不信。建成至，獲俘，皆撫遣之，百姓欣悅。賊懼，夜奔，兵追戰，黑闥衆猶盛，乃縱囚使相告曰：『褫而甲還鄕里，若妻子獲者，旣已釋矣。』衆乃散，或縛其渠長降，遂禽黑闥。」</span>按高祖雖不仁，亦不至有<span class="yinhao">「欲空山東」</span>之理。史臣專欲歸美太宗，其於高祖亦太誣矣。今采<span class="shu-ming">革命記</span>及<span class="shu-ming">新書</span>。</span>捨仗來降。大軍度橋追黑闥，度者纔千餘騎，橋壞，由是黑闥得與數百騎亡去。<span class="jiazhu">降，戶江翻；下同。騎，奇寄翻；下同。</span></p>
<p class="em2 strong" id="p79"><a class="gg-link" href="#p79" onclick="return changeColor(this);"></a><span class="yinwen">68</span>上以隋末戰士多沒於高麗，是歲，賜高麗王建武書，使悉遣還；亦使州縣索高麗人在中土者，遣歸其國。<span class="jiazhu">麗，力知翻。索，山客翻。</span>建武奉詔，遣還中國民前後以萬數。</p>
<div class="yt" id="y623"><p class="strong" id="p80"><a class="gg-link" href="#p80" onclick="return changeColor(this);"></a><span class="section" id="title-4"><span data-head-description="高祖神堯大聖光孝皇帝中之下" data-head-level="h4" data-head-title="武德六年">六年</span></span><span class="biaozhusup" data-rel="">（癸未、六二三年）</span></p></div>
<p class="em2 strong" id="p81"><a class="gg-link" href="#p81" onclick="return changeColor(this);"></a><span class="yinwen">1</span>春，正月，己卯，劉黑闥所署饒州刺史諸葛德威執黑闥，舉城降。時太子遣騎將劉弘基追黑闥，黑闥爲官軍所迫，奔走不得休息，至饒陽，<span class="jiazhu">饒陽縣，前漢屬涿郡，後漢屬安平國，晉、魏屬博陵郡，隋屬河間郡，唐屬深州，黑闥分置饒州。將，卽亮翻。</span>從者纔百餘人，<span class="jiazhu">從，才用翻。</span>餒甚。德威出迎，延黑闥入城，黑闥不可；德威涕泣固請，黑闥乃從之。至城旁市中憩止，<span class="jiazhu">憩，去例翻。</span>德威饋之食；食未畢，德威勒兵執之，送詣太子，幷其弟十善斬於洺州。<span class="jiazhu">洺，彌幷翻。<span class="shu-ming">考異</span>曰：<span class="shu-ming">革命記</span>：<span class="yinhao">「劉黑闥走至深州，崔元愻爲僞深州總管，黑闥欲至，城中陳列三千餘兵，擬納黑闥，據城拒守，北勾突厥。城人諸葛德威爲車騎，領當城之兵。有張善護者，先任鄕長，來就軍中，語三五少年曰：『可捉黑闥取富貴，今若不捉，在後終是擾亂山東，廢我等作生活。』諸少年咸云：『非諸葛車騎不可。』善護知德威非得酒食不肯出師，乃於家宰一肥猪，出酒一石，延德威而語之；德威許諾。黑闥至，元愻乃請之入城而不許，唯就市中遣鋪設而坐食。元愻請以城中兵呈閱，言並精銳，必堪拒守，黑闥食而許之。元愻乃召兵以呈之，德威以前領健卒出，卽就市中擒劉闥，送於洺州皇太子所。元愻與男野久奔突厥。斬黑闥於洺州城西，臨刑乃嘆」</span>云云。今從<span class="shu-ming">實錄</span>，亦兼采<span class="shu-ming">革命記</span>。</span>黑闥臨刑歎曰：<span class="yinhao">「我幸在家鉏菜，爲高雅賢輩所誤至此！」</span></p>
<p class="em2 strong" id="p82"><a class="gg-link" href="#p82" onclick="return changeColor(this);"></a><span class="yinwen">2</span>壬午，巂州人王摩沙舉兵，<span class="jiazhu">巂，音髓。沙，讀曰莎，蘇何翻。</span>自稱元帥，改元進通，遣驃騎將軍衞彥討之。<span class="jiazhu">帥，所類翻。驃，匹妙翻。騎，奇寄翻；下同。</span></p>
<p class="em2 strong" id="p83"><a class="gg-link" href="#p83" onclick="return changeColor(this);"></a><span class="yinwen">3</span>庚子，以吳王杜伏威爲太保。<span class="jiazhu">唐制，太師、太傅、太保謂之三師，正一品；天子所師法，無所統職，功德崇重者乃使居之。</span></p>
<p class="em2 strong" id="p84"><a class="gg-link" href="#p84" onclick="return changeColor(this);"></a><span class="yinwen">4</span>二月，庚戌，上幸驪山溫湯；<span class="jiazhu">驪山在雍州新豐，有湯泉，天寶起華清宮於此。驪，力知翻。</span>甲寅，還宮。</p>
<p class="em2 strong" id="p85"><a class="gg-link" href="#p85" onclick="return changeColor(this);"></a><span class="yinwen">5</span>平陽昭公主薨。戊午，葬公主，詔加前後部鼓吹、班劍四十人，<span class="jiazhu">班，列也；持劍成列，夾道而行也。吹，昌瑞翻。</span>武賁甲卒。<span class="jiazhu">武賁，虎賁也。唐諱<span class="yinhao">「虎」</span>字，改爲<span class="yinhao">「武」</span>。賁，音奔。</span>太常奏：<span class="yinhao">「禮，婦人無鼓吹。」</span>上曰：<span class="yinhao">「鼓吹，軍樂也。公主親執金鼓，興義兵以輔成大業，<span class="jiazhu">事見一百八十五卷隋義寧元年。</span>豈與常婦人比乎！」</span></p>
<p class="em2 strong" id="p86"><a class="gg-link" href="#p86" onclick="return changeColor(this);"></a><span class="yinwen">6</span>丙寅，徐圓朗窮蹙，與數騎棄城走，爲野人所殺，其地悉平。</p>
<p class="em2 strong" id="p87"><a class="gg-link" href="#p87" onclick="return changeColor(this);"></a><span class="yinwen">7</span>林邑王梵志遣使入貢。初，隋人破林邑，<span class="jiazhu">見一百八十卷隋大業九年。梵，扶汎翻。使，疏吏翻。</span>分其地爲三郡。<span class="jiazhu">三郡，比景、海陰、林邑也。</span>及中原喪亂，<span class="jiazhu">喪，息浪翻。</span>林邑復國，至是始入貢。</p>
<p class="em2 strong" id="p88"><a class="gg-link" href="#p88" onclick="return changeColor(this);"></a><span class="yinwen">8</span>幽州總管李藝請入朝；<span class="jiazhu">朝，直遙翻。</span>庚午，以藝爲左翊衞大將軍。</p>
<p class="em2 strong" id="p89"><a class="gg-link" href="#p89" onclick="return changeColor(this);"></a><span class="yinwen">9</span>廢參旗等十二軍。<span class="jiazhu">十二軍，詳見一百八十八卷二年。參，疏簪翻。</span></p>
<p class="em2 strong" id="p90"><a class="gg-link" href="#p90" onclick="return changeColor(this);"></a><span class="yinwen">10</span>三月，癸未，高開道掠文安、魯城，<span class="jiazhu">文安縣，前漢屬勃海郡，後漢屬河間國，晉屬章武郡，隋、唐屬瀛州。魯城縣，開皇十六年置，亦屬瀛州。</span>驃騎將軍平善政邀擊，破之。<span class="jiazhu">驃，匹妙翻。騎，奇寄翻。</span></p>
<p class="em2 strong" id="p91"><a class="gg-link" href="#p91" onclick="return changeColor(this);"></a><span class="yinwen">11</span>庚子，梁師都將賀遂、索同以所部十二州來降。<span class="jiazhu">將，卽亮翻。降，戶江翻。</span></p>
<p class="em2 strong" id="p92"><a class="gg-link" href="#p92" onclick="return changeColor(this);"></a><span class="yinwen">12</span>乙巳，前洪州總管張善安反，遣舒州總管張鎭周等擊之。<span class="jiazhu">舒州，同安郡，隋爲熙州；武德四年改舒州，以古羣舒之國也。</span></p>
<p class="em2 strong" id="p93"><a class="gg-link" href="#p93" onclick="return changeColor(this);"></a><span class="yinwen">13</span>夏，四月，吐谷渾寇芳州，刺史房當樹奔松州。<span class="jiazhu">吐，從暾入聲。谷，音浴。西魏逐吐谷渾，置同昌郡及封德等縣，後周以縣立芳州，隋大業初廢，武德元年，以同昌之常芬縣置芳州，省封德。松州，交川郡，治嘉誠縣，生羌之地，後魏時白水羌舒彭遣使朝貢，始置甘松縣，魏亂而絕，後周復招慰之，於此置龍涸防，天和六年，改置扶州，隋改甘松縣爲嘉誠縣，屬同昌郡，武德初，置松州，取甘松嶺爲名。</span></p>
<p class="em2 strong" id="p94"><a class="gg-link" href="#p94" onclick="return changeColor(this);"></a><span class="yinwen">14</span>張善安陷孫州，<span class="jiazhu"><span class="shu-ming">舊唐志</span>：武德五年分洪州置南昌州總管府，管南昌、西吳、靖、米、孫五州。南昌州領建昌、龍安、永脩三縣。八年，廢南昌州及孫州，以南昌州新吳、永脩、龍安入建昌縣，以孫州之建昌入豫章縣，而以豫章屬洪州。<span class="shu-ming">新志</span>：武德五年，以洪州南昌縣置孫州，以建昌縣置南昌州。</span>執總管王戎而去。</p>
<p class="em2 strong" id="p95"><a class="gg-link" href="#p95" onclick="return changeColor(this);"></a><span class="yinwen">15</span>乙丑，鄜州道行軍總管段德操擊梁師都，至夏州，俘其民畜而還。<span class="jiazhu">鄜，音膚。夏，戶雅翻。還，從宣翻，又如字。</span></p>
<p class="em2 strong" id="p96"><a class="gg-link" href="#p96" onclick="return changeColor(this);"></a><span class="yinwen">16</span>丙寅，吐谷渾寇洮、岷二州。<span class="jiazhu">洮，土刀翻。</span></p>
<p class="em2 strong" id="p97"><a class="gg-link" href="#p97" onclick="return changeColor(this);"></a><span class="yinwen">17</span>丁卯，南州刺史龐孝恭、南越州民甯道明、高州首領馮暄俱反，陷南越州，進攻姜州；合州刺史甯純引兵救之。<span class="jiazhu">武德四年，以合浦郡之南昌、合浦地置南州，六年，改白州。合浦郡舊置越州，隋改合州，武德四年復曰越州，加南字以別會稽之越州也。<span class="shu-ming">舊志</span>：桂州總管府所管有姜州，武德五年，以合州之封山縣置姜州，貞觀十年，廢入越州。雷州，海康郡，本合州徐聞郡，武德四年置，貞觀更州郡名。<span class="yinhao">「龐孝恭」</span>，<span class="shu-ming">新書</span>作<span class="yinhao">「龐孝泰」</span>。</span></p>
<p class="em2 strong" id="p98"><a class="gg-link" href="#p98" onclick="return changeColor(this);"></a><span class="yinwen">18</span>壬申，立皇子元軌爲蜀王、鳳爲豳王、元慶爲漢王。<span class="jiazhu"><span class="shu-ming">考異</span>曰：<span class="shu-ming">實錄</span>以皇子元眞爲邵王，鶴爲豳王。<span class="shu-ming">新·本紀</span>封元璹爲蜀王。按高祖子無名元眞、鶴、元璹及封邵王者。今從<span class="shu-ming">舊傳</span>及<span class="shu-ming">唐曆</span>。</span></p>
<p class="em2 strong" id="p99"><a class="gg-link" href="#p99" onclick="return changeColor(this);"></a><span class="yinwen">19</span>癸酉，以裴寂爲左僕射，蕭瑀爲右僕射，<span class="jiazhu">瑀，音禹。</span>楊恭仁爲吏部尙書兼中書令，封德彝爲中書令。</p>
<p class="em2 strong" id="p100"><a class="gg-link" href="#p100" onclick="return changeColor(this);"></a><span class="yinwen">20</span>五月，庚辰，遣岐州刺史柴紹救岷州。<span class="jiazhu">岐州，扶風郡。</span></p>
<p class="em2 strong" id="p101"><a class="gg-link" href="#p101" onclick="return changeColor(this);"></a><span class="yinwen">21</span>庚寅，吐谷渾及党項寇河州，<span class="jiazhu">吐，從暾入聲。谷，音浴。河州，枹罕郡。党，底朗翻。</span>刺史盧士良擊破之。</p>
<p class="em2 strong" id="p102"><a class="gg-link" href="#p102" onclick="return changeColor(this);"></a><span class="yinwen">22</span>丙申，梁師都將辛獠兒引突厥寇林州。<span class="jiazhu">將，卽亮翻；下同。獠，盧皓翻。厥，九勿翻。<span class="shu-ming">舊志</span>，慶州華池縣，武德四年置林州總管府。</span></p>
<p class="em2 strong" id="p103"><a class="gg-link" href="#p103" onclick="return changeColor(this);"></a><span class="yinwen">23</span>戊戌，苑君彰將高滿政寇代州，驃騎將軍林<span class="jiaozhusup">〔章：十二行本「林」作「李」；乙十一行本同；孔本同；張校同；退齋校同。〕</span>寶言擊走之。<span class="jiazhu">驃，匹妙翻。騎，奇寄翻。</span></p>
<p class="em2 strong" id="p104"><a class="gg-link" href="#p104" onclick="return changeColor(this);"></a><span class="yinwen">24</span>癸卯，高開道引奚騎寇幽州，長史王詵擊破之。<span class="jiazhu">長，知兩翻。詵，疏臻翻。</span>劉黑闥之叛也，突地稽引兵助唐，徙其部落於幽州之昌平城；<span class="jiazhu">昌平城在軍都關南。</span>高開道引突厥寇幽州，突地稽將兵邀擊，破之。</p>
<p class="em2 strong" id="p105"><a class="gg-link" href="#p105" onclick="return changeColor(this);"></a><span class="yinwen">25</span>六月，戊午，高滿政以馬邑來降。<span class="jiazhu">降，戶江翻。</span>先是，前幷州總管劉世讓除廣州總管，將之官，上問以備邊之策，<span class="jiazhu">先，悉薦翻。</span>世讓對曰：<span class="yinhao">「突厥比數爲寇，<span class="jiazhu">比，毗至翻。數，所角翻；下同。</span>良以馬邑爲之中頓故也。<span class="jiazhu">中頓者，謂中道有城有糧，可以頓食也。置食之所曰頓。唐人多言置頓。</span>請以勇將戍崞城，<span class="jiazhu">崞，音郭。</span>多貯金帛，<span class="jiazhu">貯，直呂翻。</span>募有降者厚賞之，數出騎兵掠其城下，蹂其禾稼，敗其生業，不出歲餘，彼無所食，必降矣。」</span><span class="jiazhu">數，所角翻。蹂，人九翻。敗，補邁翻。</span>上然其計，曰：<span class="yinhao">「非公，誰爲勇將！」</span>卽命世讓戍崞城，馬邑病之。是時，馬邑人多不願屬突厥，上復遣人招諭苑君璋。高滿政說苑君璋盡殺突厥戍兵降唐，<span class="jiazhu">復，扶又翻。說，輸芮翻。厥，九勿翻。</span>君璋不從。滿政因衆心所欲，夜襲君璋，君璋覺之，亡奔突厥，滿政殺君璋之子及突厥戍兵二百人而降。</p>
<p class="em2 strong" id="p106"><a class="gg-link" href="#p106" onclick="return changeColor(this);"></a><span class="yinwen">26</span>壬戌，梁師都以突厥寇匡州。<span class="jiazhu">武德分綏州延福縣地置北吉州、羅州、匡州。</span></p>
<p class="em2 strong" id="p107"><a class="gg-link" href="#p107" onclick="return changeColor(this);"></a><span class="yinwen">27</span>丁卯，苑君璋與突厥吐屯設寇馬邑，高滿政與戰，破之。以滿政爲朔州總管，封榮國公。<span class="jiazhu">朔州，馬邑郡。</span></p>
<p class="em2 strong" id="p108"><a class="gg-link" href="#p108" onclick="return changeColor(this);"></a><span class="yinwen">28</span>瓜州總管賀若懷廣按部至沙州，<span class="jiazhu">隋以敦煌郡置瓜州，武德五年改沙州，分沙州之常樂縣爲瓜州晉昌郡。宋白曰：瓜州西至沙州二百八十里。若，人者翻。</span>值州人張護、李通反，懷廣以數百人保子城；涼州總管楊恭仁遣兵救之，爲護等所敗。<span class="jiazhu">敗，補邁翻。</span></p>
<p class="em2 strong" id="p109"><a class="gg-link" href="#p109" onclick="return changeColor(this);"></a><span class="yinwen">29</span>癸酉，柴紹與吐谷渾戰，<span class="jiazhu">紹救岷州，遂與吐谷渾戰。吐，從暾入聲。谷，音浴。</span>爲其所圍，虜乘高射之，<span class="jiazhu">射，而亦翻。</span>矢下如雨。紹遣人彈胡琵琶，二女子對舞。虜怪之，駐弓矢相與聚觀，紹察其無備，潛遣精騎出虜陳後，擊之，虜衆大潰。<span class="jiazhu">騎，奇寄翻。陳，讀曰陣。</span></p>
<p class="em2 strong" id="p110"><a class="gg-link" href="#p110" onclick="return changeColor(this);"></a><span class="yinwen">30</span>秋，七月，丙子，苑君璋以突厥寇馬邑，右武候大將軍李高遷及高滿政禦之，戰于臘河谷，破之。</p>
<p class="em2 strong" id="p111"><a class="gg-link" href="#p111" onclick="return changeColor(this);"></a><span class="yinwen">31</span>張護、李通殺賀拔懷廣，<span class="jiazhu"><span class="shu-ming">考異</span>曰：<span class="shu-ming">實錄</span>，上云<span class="yinhao">「張護」</span>，此云<span class="yinhao">「高護」</span>，今從上。余按<span class="yinhao">「賀拔」</span>意亦當從上作<span class="yinhao">「賀若」</span>。</span><span class="jiaozhusup">〔章：十二行本正作「若」；乙十一行本同；孔本同。〕</span>立汝州別駕竇伏明爲主，<span class="jiazhu"><span class="yinhao">「汝」</span>，當作<span class="yinhao">「沙」</span>。</span>進逼瓜州；長史趙孝倫擊卻之。<span class="jiazhu">長，知兩翻。</span></p>
<p class="em2 strong" id="p112"><a class="gg-link" href="#p112" onclick="return changeColor(this);"></a><span class="yinwen">32</span>高開道掠赤岸鎭及靈壽、九門、行唐三縣而去。<span class="jiazhu"><span class="shu-ming">九域志</span>：定州唐縣有赤岸鎭。三縣皆屬恆州，時以靈壽屬幷州。</span></p>
<p class="em2 strong" id="p113"><a class="gg-link" href="#p113" onclick="return changeColor(this);"></a><span class="yinwen">33</span>丁丑，岡州刺史馮士翽據新會反，<span class="jiazhu">隋以新會郡置岡州，以地有金岡，故名。大業初廢。武德四年，復以廣州新會、義寧二縣置岡州。翽，呼會翻。</span>廣州刺史<span class="jiaozhusup">〔章：十二行本作「總管」；乙十一行本同；孔本同。〕</span>劉感討降之，使復其位。<span class="jiazhu">降，戶江翻。</span></p>
<p class="em2 strong" id="p114"><a class="gg-link" href="#p114" onclick="return changeColor(this);"></a><span class="yinwen">34</span>辛巳，高開道所部弘陽、統漢二鎭來降。</p>
<p class="em2 strong" id="p115"><a class="gg-link" href="#p115" onclick="return changeColor(this);"></a><span class="yinwen">35</span>癸未，突厥寇原州；<span class="jiazhu">原州，漢高平縣地，後魏立原州，取<span class="yinhao">「高平曰原」</span>以名州。厥，九勿翻。</span>乙酉，寇朔州。李高遷爲虜所敗，行軍總管尉遲敬德將兵救之。己亥，遣太子將兵屯北邊，<span class="jiazhu">備原州之寇。敗，補邁翻。尉，紆勿翻。將，卽亮翻。</span>秦王世民屯幷州，<span class="jiazhu">備朔州之寇。</span>以備突厥。八月，丙<span class="jiaozhusup">〔章：十二行本「丙」作「甲」；乙十一行本同。〕</span>辰，突厥寇眞州，<span class="jiazhu"><span class="shu-ming">舊志</span>：武德二年，置綏州總管府，管雲、銀、眞等十一州。眞州蓋置於銀州眞鄕縣也。</span>又寇馬邑。</p>
<p class="em2 strong" id="p116"><a class="gg-link" href="#p116" onclick="return changeColor(this);"></a><span class="yinwen">36</span>壬子，淮南道行臺僕射輔公祏反。<span class="jiazhu"><span class="shu-ming">考異</span>曰：<span class="shu-ming">舊傳</span>云：<span class="yinhao">「沈法興據毗陵，公祏擊破之。」</span>按法興，武德三年已爲李子通所滅。<span class="shu-ming">舊傳</span>誤也。</span>初，杜伏威與公祏相友善，公祏年長，<span class="jiazhu">長，知兩翻。</span>伏威兄事之，軍中謂之伯父，畏敬與伏威等。伏威浸忌之，乃署其養子闞稜爲左將軍，王雄誕爲右將軍，潛奪其兵權。公祏知之，怏怏不平，<span class="jiazhu">怏，於兩翻。</span>與其故人左遊仙陽爲學道、辟穀以自晦。及伏威入朝，<span class="jiazhu">入朝見上年。朝，直遙翻。</span>留公祏守丹楊，<span class="jiazhu">此南朝之舊丹楊郡。</span>令雄誕典兵爲之副，陰謂雄誕曰：<span class="yinhao">「吾至長安，茍不失職，勿令公祏爲變。」</span>伏威旣行，左遊仙說公祏謀反；<span class="jiazhu">說，輸芮翻。</span>而雄誕握兵，公祏不得發。乃詐稱得伏威書，疑雄誕有貳心，雄誕聞之不悅，稱疾不視事；公祏因奪其兵，使其黨西門君儀諭以反計。雄誕始寤而悔之，曰：<span class="yinhao">「今天下方平，吳王又在京師，<span class="jiazhu">杜伏威封吳王。</span>大唐兵威，所向無敵，柰何無故自求族滅乎！雄誕有死而已，不敢聞命。今從公爲逆，不過延百日之命耳，大丈夫安能愛斯須之死而自陷於不義乎！」</span>公祏知不可屈，縊殺之。<span class="jiazhu">縊，於賜翻，又於計翻。</span>雄誕善撫士卒，得其死力，又約束嚴整，每破城邑，秋毫無犯，死之日，江南軍中及民間皆爲之流涕。<span class="jiazhu">爲，于僞翻。</span>公祏又詐稱伏威不得還江南，貽書令其起兵，大修鎧仗，<span class="jiazhu">鎧，可亥翻。</span>運糧儲。尋稱帝於丹楊，國號宋，修陳故宮室而居之，署置百官，以左遊仙爲兵部尙書、東南道大使、越州總管，<span class="jiazhu">使，疏吏翻；下同。</span>與張善安連安，以善安爲西南道大行臺。</p>
<p class="em2 strong" id="p117"><a class="gg-link" href="#p117" onclick="return changeColor(this);"></a><span class="yinwen">37</span>己未，突厥寇原州。<span class="jiazhu">厥，九勿翻。</span></p>
<p class="em2 strong" id="p118"><a class="gg-link" href="#p118" onclick="return changeColor(this);"></a><span class="yinwen">38</span>乙丑，詔襄州道行臺僕射趙郡王孝恭以舟師趣江州，<span class="jiazhu">江州，南朝之尋陽郡，隋改爲九江郡。趣，七喻翻，又逡須翻。<span class="shu-ming">考異</span>曰：<span class="shu-ming">實錄</span>，八月乙丑已云遣孝恭率兵趣江州，至九月戊子又云。蓋因徐紹宗等侵邊而言之也。</span>嶺南道大使李靖以交、廣、泉、桂之衆趣宣州，<span class="jiazhu">宣州，宣城郡。</span>懷州總管黃君漢出譙、亳，齊州總管李世勣出淮、泗<span class="jiazhu">自泗水入淮也。</span>以討輔公祏。孝恭將發，與諸將宴集，命取水，忽變爲血，在坐者皆失色，<span class="jiazhu">坐，徂臥翻。</span>孝恭舉止自若，曰：<span class="yinhao">「此乃公祏授首之徵也！」</span>飲而盡之，衆皆悅服。</p>
<p class="em2 strong" id="p119"><a class="gg-link" href="#p119" onclick="return changeColor(this);"></a><span class="yinwen">39</span>丙寅，吐谷渾內附。<span class="jiazhu">吐，從暾入聲。谷，音浴。</span></p>
<p class="em2 strong" id="p120"><a class="gg-link" href="#p120" onclick="return changeColor(this);"></a><span class="yinwen">40</span>辛未，突厥陷原州之善和鎭；癸酉，又寇渭州。<span class="jiazhu">渭州，隴西郡。</span></p>
<p class="em2 strong" id="p121"><a class="gg-link" href="#p121" onclick="return changeColor(this);"></a><span class="yinwen">41</span>高開道以奚侵幽州，州兵擊卻之。</p>
<p class="em2 strong" id="p122"><a class="gg-link" href="#p122" onclick="return changeColor(this);"></a><span class="yinwen">42</span>九月，<span class="jiaozhusup">〔章：十二行本「月」下有「丙子」二字；乙十一行本同；孔本同；張校同。〕</span>太子班師。<span class="jiazhu">自豳州道班師。</span></p>
<p class="em2 strong" id="p123"><a class="gg-link" href="#p123" onclick="return changeColor(this);"></a><span class="yinwen">43</span>戊子，輔公祏遣其將徐紹宗寇海州，陳政通寇壽陽。<span class="jiazhu">祏，音石。將，卽亮翻。壽陽，壽州治所。</span></p>
<p class="em2 strong" id="p124"><a class="gg-link" href="#p124" onclick="return changeColor(this);"></a><span class="yinwen">44</span>邛州獠反，<span class="jiazhu">邛州臨邛郡，武德元年析雅州置。邛，渠容翻。獠，盧皓翻。</span>遣沛公鄭元璹討之。<span class="jiazhu">璹，殊玉翻。</span></p>
<p class="em2 strong" id="p125"><a class="gg-link" href="#p125" onclick="return changeColor(this);"></a><span class="yinwen">45</span>庚寅，突厥寇幽州。<span class="jiazhu">厥，九勿翻。</span></p>
<p class="em2 strong" id="p126"><a class="gg-link" href="#p126" onclick="return changeColor(this);"></a><span class="yinwen">46</span>壬辰，詔以秦王世民爲江州道行軍元帥。<span class="jiazhu">欲使之討輔公祏也。帥，所類翻。</span></p>
<p class="em2 strong" id="p127"><a class="gg-link" href="#p127" onclick="return changeColor(this);"></a><span class="yinwen">47</span>乙未，竇伏明以沙州降。<span class="jiazhu">降，戶江翻。<span class="shu-ming">考異</span>曰：<span class="shu-ming">實錄</span>云：<span class="yinhao">「伏明斬賀拔威，以城來降。」</span>按五年五月<span class="shu-ming">實錄</span>，瓜州人王幹殺賀拔威以降。則威死久矣，此誤也。按上文作賀若懷廣死，而立竇伏明爲沙州主，當考。</span></p>
<p class="em2 strong" id="p128"><a class="gg-link" href="#p128" onclick="return changeColor(this);"></a><span class="yinwen">48</span>高昌王麴伯雅卒，<span class="jiazhu">卒，子恤翻。</span>子文泰立。</p>
<p class="em2 strong" id="p129"><a class="gg-link" href="#p129" onclick="return changeColor(this);"></a><span class="yinwen">49</span>丙申，渝州人張大智反，<span class="jiazhu">渝州，巴郡，漢江州縣地。</span>刺史薛敬仁棄城走。</p>
<p class="em2 strong" id="p130"><a class="gg-link" href="#p130" onclick="return changeColor(this);"></a><span class="yinwen">50</span>壬寅，高開道引突厥二萬騎寇幽州。<span class="jiazhu">騎，奇寄翻。</span></p>
<p class="em2 strong" id="p131"><a class="gg-link" href="#p131" onclick="return changeColor(this);"></a><span class="yinwen">51</span>突厥惡弘農公劉世讓爲己患，<span class="jiazhu">惡，烏路翻。</span>遣其臣曹般陁來，言世讓與可汗通謀，欲爲亂，<span class="jiazhu">般，蒲末翻。可，從刊入聲。汗，音寒。</span>上信之。冬，十月，丙午，殺世讓，籍其家。<span class="jiazhu">聽言之道，必以其事觀之。突厥用間，高祖遽信之而殺干城之將，不明甚矣。</span></p>
<p class="em2 strong" id="p132"><a class="gg-link" href="#p132" onclick="return changeColor(this);"></a><span class="yinwen">52</span>秦王世民猶在幷州，己未，詔世民引兵還。<span class="jiazhu">太子與秦王分道備突厥，太子先已班師，故亦詔秦王引還。</span></p>
<p class="em2 strong" id="p133"><a class="gg-link" href="#p133" onclick="return changeColor(this);"></a><span class="yinwen">53</span>上幸華陰。<span class="jiazhu">華，戶化翻。</span></p>
<p class="em2 strong" id="p134"><a class="gg-link" href="#p134" onclick="return changeColor(this);"></a><span class="yinwen">54</span>張大智侵涪州，<span class="jiazhu">涪州，涪陵郡，武德元年以渝州之涪陵鎭置。涪，音浮。</span>刺史田世康等討之，大智以衆降。</p>
<p class="em2 strong" id="p135"><a class="gg-link" href="#p135" onclick="return changeColor(this);"></a><span class="yinwen">55</span>初，上遣右武候大將軍李高遷助朔州總管高滿政守馬邑，<span class="jiazhu">宋白曰：朔州，春秋北狄之地，曹魏立爲馬邑縣，西晉末，其地爲猗盧所據，都代郡，此後魏爲畿內之地，亦曾爲懷朔鎭，孝文遷洛之後，於定襄故城置朔州，高齊又於新平郡置朔州，天保八年，乃移於馬邑城。</span>苑君璋引突厥萬餘騎至城下，滿政擊破之。頡利可汗怒，大發兵攻馬邑。高遷懼，帥所部二千人斬關宵遁，虜邀之，失亡者半。頡利自帥衆攻城，<span class="jiazhu">帥，讀曰率。</span>滿政出兵禦之，或一日戰十餘合。上命行軍總管劉世讓救之，至松子嶺，不敢進，<span class="jiazhu">松子嶺，地闕。</span>還保崞城。會頡利遣使求婚，<span class="jiazhu">使，疏吏翻。</span>上曰：<span class="yinhao">「釋馬邑之圍，乃可議婚。」</span>頡利欲解兵，義成公主固請攻之。頡利以高開道善爲攻具，召開道，與之攻馬邑甚急。頡利誘滿政使降，滿政罵之。糧且盡，救兵未至，滿政欲潰圍走朔州，右虞候杜士遠<span class="jiazhu">隋文帝於東宮置左右虞候府，掌斥候。是後州鎭各置虞候，以爲衙前之職，以備候不虞名官。</span>以虜兵盛，恐不免，壬戌，殺滿政降於突厥，<span class="jiazhu">按<span class="shu-ming">通鑑</span>據<span class="shu-ming">新唐書·高祖本紀</span>自丙午至壬戌，排日書之，但十七日間，先書殺劉世讓，後復書命世讓救馬邑及退保事，蓋<span class="shu-ming">通鑑</span>序突厥陷馬邑事，書之不詳，排日之近遠也。</span>苑君璋復殺城中豪傑與滿政同謀者三十餘人。上以滿政子玄積爲上柱國，襲爵。丁卯，突厥復請和親，<span class="jiazhu">復，扶又翻；下同。</span>以馬邑歸唐；上以將軍秦武通爲朔州總管。</p>
<p class="em2 strong" id="p136"><a class="gg-link" href="#p136" onclick="return changeColor(this);"></a><span class="yinwen">56</span>突厥數爲邊患，<span class="jiazhu">數，所角翻。</span>幷州大總管府長史竇靜表請於太原置屯田以省餽運；議者以爲煩擾，不許。靜切論不已，敕徵靜入朝，<span class="jiazhu">長，知兩翻。朝，直遙翻。</span>使與裴寂、蕭瑀、封德彝相論難於上前，<span class="jiazhu">瑀，音禹。難，乃旦翻。</span>寂等不能屈，乃從靜議，歲收穀數千斛，上善之，命檢校幷州大總管。靜，抗之子也。<span class="jiazhu">竇抗，榮定之子。</span>十一月，辛巳，秦王世民復請增置屯田於幷州之境，從之。</p>
<p class="em2 strong" id="p137"><a class="gg-link" href="#p137" onclick="return changeColor(this);"></a><span class="yinwen">57</span>黃州總管周法明將兵擊輔公祏，<span class="jiazhu">黃州，漢邾縣地，蕭齊置齊安郡，隋置黃州。祏，音石。</span>張善安據夏口，拒之。<span class="jiazhu">將，卽亮翻。夏，戶雅翻。</span>法明屯荊口鎭，<span class="jiazhu">蓋當荊江之口置鎭，其地在漢陽界。</span>壬午，法明登戰艦飲酒，<span class="jiazhu">艦，戶黯翻。</span>善安遣刺客數人詐乘魚艓而至，<span class="jiazhu">艓，達協翻，丁度曰：舟名。</span>見者不以爲虞，遂殺法明而去。</p>
<p class="em2 strong" id="p138"><a class="gg-link" href="#p138" onclick="return changeColor(this);"></a><span class="yinwen">58</span>甲申，舒州總管張鎭周等擊輔公祏將陳當世於猷州之黃沙，大破之。<span class="jiazhu">武德三年以宣州之涇縣置南徐州，尋改曰猷州。</span></p>
<p class="em2 strong" id="p139"><a class="gg-link" href="#p139" onclick="return changeColor(this);"></a><span class="yinwen">59</span>丁亥，上校獵於華陰。<span class="jiazhu">華，戶化翻。</span>己丑，迎勞秦王世民於忠武頓。<span class="jiazhu">秦王自幷州還。勞，力到翻。</span></p>
<p class="em2 strong" id="p140"><a class="gg-link" href="#p140" onclick="return changeColor(this);"></a><span class="yinwen">60</span>十二月，癸卯，安撫使李大亮誘張善安，執之。<span class="jiazhu">使，疏吏翻。誘，音酉。</span>大亮擊善安於洪州，與善安隔水而陳，<span class="jiazhu">陳，讀曰陣。</span>遙相與語。大亮諭以禍福，善安曰：<span class="yinhao">「善安初無反心，正爲將士所誤；欲降又恐不免。」</span><span class="jiazhu">將，卽亮翻。</span>大亮曰：<span class="yinhao">「張總管有降心，則與我一家耳。」</span>因單騎渡水入其陳，與善安執手共語，示無猜間。<span class="jiazhu">降，下江翻。間，古莧翻。</span>善安大悅，遂許之降。旣而善安將數十騎詣大亮營，大亮止其騎於門外，引善安入，與語。久之，善安辭去，大亮命武士執之，從騎皆走。<span class="jiazhu">從，才用翻。</span>善安營中聞之，大怒，悉衆而來，將攻大亮。大亮使人諭之曰：<span class="yinhao">「吾不留總管。總管赤心歸國，謂我曰：『若還營，恐將士或有異同，爲其所制。』故自留不去耳，卿輩何怒於我！」</span>其黨復大罵曰：<span class="yinhao">「張總管賣我以自媚於人。」</span>遂皆潰去。大亮追擊，多所虜獲。送善安於長安，善安自稱不與輔公祏交通，<span class="jiazhu">祏，音石。</span>上赦其罪，善遇之；及公祏敗，得所與往還書，乃殺之。</p>
<p class="em2 strong" id="p141"><a class="gg-link" href="#p141" onclick="return changeColor(this);"></a><span class="yinwen">61</span>甲寅，車駕至長安。</p>
<p class="em2 strong" id="p142"><a class="gg-link" href="#p142" onclick="return changeColor(this);"></a><span class="yinwen">62</span>己巳，突厥寇定州，州兵擊走之。</p>
<p class="em2 strong" id="p143"><a class="gg-link" href="#p143" onclick="return changeColor(this);"></a><span class="yinwen">63</span>庚申，白簡、白狗羌並遣使入貢。<span class="jiazhu"><span class="yinhao">「白簡」</span>，恐當伯<span class="yinhao">「白蘭」</span>，<span class="shu-ming">隋書</span>附國有白蘭、白狗等種，風俗略同党項，或役屬於吐谷渾，或附附國。<span class="shu-ming">新書</span>：白蘭羌，吐蕃謂之丁零，左屬党項，右與多彌接，勝兵萬人，勇戰鬬，善作兵器。武德六年，使者入朝，明年以其地爲維、恭二州。白狗羌與東會州接，勝兵纔千人。使，疏吏翻。</span></p>
<div class="yt" id="y624"><p class="strong" id="p144"><a class="gg-link" href="#p144" onclick="return changeColor(this);"></a><span class="section" id="title-5"><span data-head-description="高祖神堯大聖光孝皇帝中之下" data-head-level="h4" data-head-title="武德七年">七年</span></span><span class="biaozhusup" data-rel="">（甲申、六二四年）</span></p></div>
<p class="em2 strong" id="p145"><a class="gg-link" href="#p145" onclick="return changeColor(this);"></a><span class="yinwen">1</span>春，正月，依周、齊舊制，每州置大中正一人，<span class="jiazhu">州置大中正，周、齊又因魏、晉之制。</span>掌知州內人物，品量望第，以本州門望高者領之，無品秩。</p>
<p class="em2 strong" id="p146"><a class="gg-link" href="#p146" onclick="return changeColor(this);"></a><span class="yinwen">2</span>壬午，趙郡王孝恭擊輔公祏別將於樅陽，破之。<span class="jiazhu">樅陽縣，漢屬廬江郡，梁置樅陽郡，隋廢郡改爲同安縣，屬廬州。祏，音石。將，卽亮翻。樅，七容翻。</span></p>
<p class="em2 strong" id="p147"><a class="gg-link" href="#p147" onclick="return changeColor(this);"></a><span class="yinwen">3</span>庚寅，鄒州人鄧同穎殺刺史李士衡反。<span class="jiazhu">唐初以齊州之鄒平、長山置鄒州。</span></p>
<p class="em2 strong" id="p148"><a class="gg-link" href="#p148" onclick="return changeColor(this);"></a><span class="yinwen">4</span>丙申，以白狗等羌地置維、恭二州。<span class="jiazhu">維州，維川郡，以白狗羌降戶，姜維故城置。其地乃漢蜀郡徼外冉駹之地，蜀將姜維、馬忠討汶山羌於此，故壘在焉。恭州，卽西恭州，後改曰笮州。又戎州都督府所領羈縻州有曲州，本隋之恭州，隋亂廢，武德元年開南中復置，八年改曲州，故朱提郡地，非此也。劉昫曰：維州，卽古西戎地也。其地南界江陽，岷山連嶺而西，不知其極，北望隴山，積雪如玉，東望成都，若在井底。地接石紐山，夏禹生於石紐是也。其城在岷山之孤峯，三面臨江，距成都四百里許。杜佑曰：維州在當州北二百六十里。</span></p>
<p class="em2 strong" id="p149"><a class="gg-link" href="#p149" onclick="return changeColor(this);"></a><span class="yinwen">5</span>二月，<span class="jiaozhusup">〔章：十二行本「月」下有「辛丑」二字；乙十一行本同；孔本同。〕</span>輔公祏遣兵圍猷州，刺史左難當嬰城自守。<span class="jiazhu">宋白曰：宣州涇縣，唐武德二年置南徐州於此，其年改爲猷州。</span>安撫使李大亮引兵擊公祏，破之。<span class="jiazhu">使，疏吏翻；下同。</span>趙郡王孝恭攻公祏鵲頭鎭，拔。<span class="jiazhu"><span class="shu-ming">新志</span>：宣州南陵縣有鵲頭鎭。</span></p>
<p class="em2 strong" id="p150"><a class="gg-link" href="#p150" onclick="return changeColor(this);"></a><span class="yinwen">6</span>丁未，高麗王建武遣使來請班曆。遣使册建武爲遼東郡王、高麗王；以百濟王扶餘璋爲帶方郡王，新羅王金眞平爲樂浪郡王。<span class="jiazhu">麗，力知翻。樂浪，音洛郎。</span></p>
<p class="em2 strong" id="p151"><a class="gg-link" href="#p151" onclick="return changeColor(this);"></a><span class="yinwen">7</span>始州獠反，<span class="jiazhu">始州，普安郡，後改劍州。獠，魯皓翻。</span>遣行臺僕射竇軌討之。</p>
<p class="em2 strong" id="p152"><a class="gg-link" href="#p152" onclick="return changeColor(this);"></a><span class="yinwen">8</span>己酉，詔：<span class="yinhao">「諸州有明一經以上未仕者，咸以名聞；州縣及鄕皆置學。」</span></p>
<p class="em2 strong" id="p153"><a class="gg-link" href="#p153" onclick="return changeColor(this);"></a><span class="yinwen">9</span>壬子，行軍副總管權文誕破輔公祏之黨於猷州，拔其枚洄等四鎭。</p>
<p class="em2 strong" id="p154"><a class="gg-link" href="#p154" onclick="return changeColor(this);"></a><span class="yinwen">10</span>丁巳，上幸國子監，釋奠；詔諸王公子弟各就學。</p>
<p class="em2 strong" id="p155"><a class="gg-link" href="#p155" onclick="return changeColor(this);"></a><span class="yinwen">11</span>戊午，改大總管爲大都督府。</p>
<p class="em2 strong" id="p156"><a class="gg-link" href="#p156" onclick="return changeColor(this);"></a><span class="yinwen">12</span>己未，高開道將張金樹殺開道來降。<span class="jiazhu">將，卽亮翻。降，戶江翻；下同。</span>開道見天下皆定，欲降，自以數反覆不敢；<span class="jiazhu">高開道旣降而復叛，自知有反覆之罪。數，所角翻。</span>且恃突厥之衆，遂無降意。其將卒皆山東人，思鄕里，咸有離心。開道選勇敢士數百，謂之假子，常直閤內，使金樹領之。故劉黑闥將張君立亡在開道所，與金樹密謀取開道。金樹遣其黨數人入閤內，與假子遊戲，向夕，潛斷其弓弦，<span class="jiazhu">斷，丁管翻。</span>藏刀槊於牀下，合瞑，抱之趨出，<span class="jiazhu">人睡則目合而瞑。槊，色角翻。瞑，莫定翻。</span>金樹帥其黨大譟，攻開道閤，<span class="jiazhu">帥，讀曰率。譟，蘇到翻。</span>假子將禦之，弓弦皆絕，刀槊已失，爭出降；君立亦舉火於外與相應，內外惶擾。開道知不免，乃擐甲持兵坐堂上，與妻妾奏樂酣飲，<span class="jiazhu">擐，音宦。酣，戶甘翻。</span>衆憚其勇，不敢逼。天且明，開道縊，<span class="jiazhu">縊，於賜翻，又於計翻。</span>妻妾及諸子乃自殺。金樹陳兵，悉收假子斬之，幷殺君立，死者五百餘人。遣使來降，詔以其地置嬀州。<span class="jiazhu">以嬀水名州。嬀，俱爲翻。</span>壬戌，以金樹爲北燕州都督。<span class="jiazhu">嬀州，嬀川郡，治懷戎縣。北齊置北燕州，本治懷戎，唐旣以懷戎之地置嬀州，又以北燕州都督之名寵金樹也。燕，因肩翻。</span></p>
<p class="em2 strong" id="p157"><a class="gg-link" href="#p157" onclick="return changeColor(this);"></a><span class="yinwen">13</span>戊辰，洋、集二州獠反，陷隆州晉城。<span class="jiazhu">洋州，洋川郡，治西鄕縣。西鄕，漢成固縣，蜀立西鄕縣，後魏於此置洋州，以水爲名。洋，音祥。集州，符陽郡，武德元年，析梁州之難江、巴州之符陽·長池·白石置。隆州，巴西郡，漢閬中地。劉昫曰：西魏置隆州於閬中，隋爲巴西郡，唐復爲隆州。宋白曰：取其連岡地勢高隆爲名。<span class="shu-ming">後魏典略</span>云：此州古有隆城堅險，因置隆州。晉城縣亦閬中地，梁置木蘭郡，西魏廢郡，改西充國曰晉城。獠，魯皓翻。</span></p>
<p class="em2 strong" id="p158"><a class="gg-link" href="#p158" onclick="return changeColor(this);"></a><span class="yinwen">14</span>是月，太保吳王杜伏威薨。輔公祏之反也，詐稱伏威之命以紿其衆。<span class="jiazhu">紿，蕩亥翻。</span>及公祏平，趙郡王孝恭不知其詐，以狀聞；詔追除伏威名，籍沒其妻子。及太宗卽位，知其冤，赦之，復其官爵。</p>
<p class="em2 strong" id="p159"><a class="gg-link" href="#p159" onclick="return changeColor(this);"></a><span class="yinwen">15</span>三月，初定令，以太尉、司徒、司空爲三公，次尙書、門下、中書、祕書、殿中、內侍爲六省，次御史臺，次太常至太府爲九寺，<span class="jiazhu">太常、光祿、衞尉、宗正、太僕、大理、鴻臚、司農、太府，凡九寺。</span>次將作監，次國子學，次天策上將府，<span class="jiazhu">將，卽亮翻。</span>次左、右衞至左、右領衞爲十四衞；<span class="jiazhu">十二衞及左、右監門衞爲十四衞。</span>東宮置三師、三少、詹事及兩坊、三寺、十率府；<span class="jiazhu">兩坊：門下坊，典事坊。三寺：家令寺，率更寺，僕寺。十率府：左、右衞率，左、右宗衞率，左、右虞候率，左、右監門率，左、右內率。少，詩照翻。率，讀如字。</span>王、公置府佐、國官，公主置邑司，並爲京職事官。<span class="jiazhu">王府有傅、諮議參軍、友、文學、東·西閤祭酒、長史、司馬、掾、屬、主簿、史、記室、錄事參軍、錄事、功·倉·戶·兵·騎·法·士等七曹參軍、參軍事、行參軍、典籤。王國有國令、大農尉·丞、錄事、典衞、舍人、學官長、食官長、廐牧長、典府長。公主邑司有令、丞、主簿、謁者、舍人、家吏，掌主家財出入、田園、徵封之事。</span>州、縣、鎭、戍爲外職事官。自開府儀同三司至將仕郎，二十八階，爲文散官；<span class="jiazhu">開府儀同三司，從一品；特進，正二品；光祿大夫，從二品；金紫光祿大夫，正三品；銀青光祿大夫，從三品；正議大夫，正四品；太中大夫，從四品上；中大夫，從四品下；中散大夫，正五品上；朝議大夫，正五品下；朝請大夫，從五品上；朝散大夫，從五品下；朝議郎，正六品上；承議郎，正六品下；奉議郎，從六品上；通直郎；從六品下；朝請郎，正七品上；宣德郎，正七品下；朝散郎，從七品上；宣義郎，從七品下；給事郎，正八品上；徵事郎，正八品下；承奉郎，從八品上；承務郎，從八品下；儒林郎，正九品上；登仕郎，正九品下；文林郎，從九品上；將仕郎，從九品下。散，悉亶翻；下同。</span>驃騎大將軍至陪戎副尉三十一階，爲武散官；<span class="jiazhu">驃騎大將軍，從一品；輔國大將軍，正二品；鎭軍大將軍，從二品；冠軍大將軍、懷化大將軍，正三品上；懷化將軍，正三品下；雲麾將軍、歸德大將軍，從三品上；歸德將軍，從三品下；忠武將軍，正四品上；壯武將軍，懷化中郎將，正四品下；宣威將軍，從四品上；明威將軍，歸德中郎將，從四品下；定遠將軍，正五品上；寧遠將軍，懷化郎將，正五品下；游騎將軍，從五品上；游擊將軍，歸德郎將，從五品下；昭武校尉，正六品上；昭武副尉，懷化司階，正六品下；振威校尉，從六品上；振威副尉，歸德司階，從六品下；致果校尉，正七品上；致果副尉，懷化中候，正七品下；翊麾校尉，從七品上；翊麾副尉，歸德中候，從七品下；宣節校尉，正八品上；宣節副尉，懷化司戈，正八品下；禦侮校尉，從八品上；禦侮副尉，歸德司戈，從八品下；仁勇校尉，正九品上；仁勇副尉，懷化執戟長上，正九品下；陪戎校尉，從九品上；陪戎副尉，歸德執戟長上，從九品下。驃，匹妙翻。騎，奇寄翻；下同。</span>上柱國至武騎尉十二等，爲勳官。<span class="jiazhu">勳級：十有二轉爲上柱國，視正二品；十有一轉爲柱國，視從二品；十轉爲上護軍，視正三品；九轉爲護軍，視從三品；八轉爲上輕車都尉，視正四品；七轉爲輕車都尉，視從四品；六轉爲上騎都尉，視正五品；五轉爲騎都尉，視從五品；四轉爲驍騎尉，視正六品；三轉爲飛騎尉，視從六品；二轉爲雲騎尉，視正七品；一轉爲武騎尉，視從七品。</span></p>
<p class="em2 strong" id="p160"><a class="gg-link" href="#p160" onclick="return changeColor(this);"></a><span class="yinwen">16</span>丙戌，趙郡王孝恭破輔公祏於蕪湖，拔梁山等三鎭。<span class="jiazhu">蕪湖時在宣州當塗縣界。梁山在和州歷陽縣南七十里，臨江。祏，音石。</span>辛卯，安撫使任瓌拔揚子城，廣陵城主龍龕降。<span class="jiazhu">揚子城在揚州江都縣界。揚州治江都，古廣陵城也。<span class="shu-ming">姓苑</span>：龍姓，古龍伯氏之後。任，音壬。瓌，古回翻。龕，口含翻。</span></p>
<p class="em2 strong" id="p161"><a class="gg-link" href="#p161" onclick="return changeColor(this);"></a><span class="yinwen">17</span>丁酉，突厥寇原州。</p>
<p class="em2 strong" id="p162"><a class="gg-link" href="#p162" onclick="return changeColor(this);"></a><span class="yinwen">18</span>戊戌，趙郡王孝恭克丹楊。</p>
<p class="em2 strong" id="p163"><a class="gg-link" href="#p163" onclick="return changeColor(this);"></a>先是，輔公祏遣其將馮慧亮、陳當世將舟師三萬屯博望山，<span class="jiazhu">天門山在宣州當塗縣西南三十里，又名娥眉山，夾江對峙，東曰博望，西曰梁山。先，悉薦翻。將，卽亮翻；下同。<span class="shu-ming">考異</span>曰：<span class="shu-ming">舊·趙郡王孝恭傳</span>作<span class="yinhao">「陳當時」</span>。<span class="shu-ming">舊·李靖傳</span>云：<span class="yinhao">「屯當塗。」</span>今皆從<span class="shu-ming">高祖實錄</span>。</span>陳正通、徐紹宗將步騎三萬屯青林山，<span class="jiazhu"><span class="shu-ming">水經註</span>：即<span class="jiaozhusup">〔郭立暄：元刻初印本、早印乙本如此，吳本、陳本同。胡本『即水』改『湖水』，標點本同胡本（第十三册五九八〇頁）。按此出酈<span class="shu-ming">注</span>卷三十五，『即』字戴震以爲衍，而身之所見酈<span class="shu-ming">注</span>宋元本有『即』字，明清版本亦多有之，胡本妄改『湖』字，標點本因誤而誤，更於『湖水』下加專名線。〕</span>水出廬江郡之東陵鄕，<span class="shu-ming">禹貢</span>所謂<span class="yinhao">「過九江至于東陵」</span>者也。西南流，水積爲湖，湖西有青林山。又今當塗縣東南有青山。</span>仍於梁山連鐵鎖以斷江路，<span class="jiazhu">斷，丁管翻。</span>築卻月城，延袤十餘里，<span class="jiazhu">袤，音茂。</span>又結壘江西以拒官軍。孝恭與李靖帥舟師次舒州，李世勣帥步卒一萬渡淮，拔壽陽，次硤石。<span class="jiazhu">帥，讀曰率。</span>慧亮等堅壁不戰，孝恭遣奇兵絕其糧道，慧亮等軍乏食，夜，遣兵薄孝恭營，孝恭堅臥不動。孝恭集諸將議軍事，皆曰：<span class="yinhao">「慧亮等擁強兵，據水陸之險，攻之不可猝拔，不如直指丹楊，掩其巢穴，丹楊旣潰，慧亮等自降矣！」</span><span class="jiazhu">降，戶江翻。</span>孝恭將從其議，李靖曰：<span class="yinhao">「公祏精兵雖在此水陸二軍，然所自將亦不爲少，今博望諸栅尙不能拔，公祏保據石頭，豈易取哉！<span class="jiazhu">易，以豉翻。</span>進攻丹楊，旬月不下，慧亮躡吾後，腹背受敵，此危道也。<span class="jiazhu">李靖此議與長孫無忌安市之議略同。然李靖決勝而太宗無功，及安市班師，靖咎其不能用道宗之策。此用兵之所以難也。</span>慧亮、正通皆百戰餘賊，其心非不欲戰，正以公祏立計使之持重，欲以老我師耳。我今攻其城以挑之，<span class="jiazhu">挑，徒了翻。</span>一舉可破也！」</span>孝恭然之，使羸兵先攻賊營而勒精兵結陳以待之。<span class="jiazhu">羸，倫爲翻。陳，讀曰陣。</span>攻壘者不勝而走，賊出兵追之，行數里，遇大軍，與戰，大破之。<span class="jiazhu">此<span class="shu-ming">左傳</span>楚五大夫破吳師以滅舒鳩之故智也。</span>闞稜免冑謂賊衆曰：<span class="yinhao">「汝曹不識我邪？<span class="jiazhu">邪，音耶。</span>何敢來與我戰！」</span>賊多稜故部曲，皆無鬬志，或有拜者，由是遂敗。孝恭、靖乘勝逐北，轉戰百餘里，博山、青林兩戍皆潰，慧亮、正通等遁歸，殺傷及溺死者萬餘人。<span class="jiazhu">溺，奴狄翻。</span>李靖兵先至丹楊，公祏大懼，擁兵數萬，棄城東走，欲就左遊仙於會稽，李世勣追之。公祏至句容，<span class="jiazhu">句容縣漢屬丹楊郡，時屬蔣州，在建康城東九十里。</span>從兵能屬者纔五百人，<span class="jiazhu">從，才用翻。屬，之欲翻。</span>夜，宿常州，其將吳騷等謀執之。公祏覺之，棄妻子，獨將腹心數十人，斬關走。至武康，<span class="jiazhu">吳分烏程、餘杭立永安縣，晉改爲永康，又改爲武康，屬湖州，在州西南一百七里。</span>爲野人所攻，西門君儀戰死，執公祏，送丹楊梟首，<span class="jiazhu">梟，堅堯翻。</span>分捕餘黨，悉誅之，江南皆平。</p>
<p class="em2 strong" id="p164"><a class="gg-link" href="#p164" onclick="return changeColor(this);"></a>己亥，以孝恭爲東南道行臺右僕射，李靖爲兵部尙書。頃之，廢行臺，以孝恭爲揚州大都督，靖爲府長史。上深美靖功，曰：<span class="yinhao">「靖，蕭、輔之膏肓也。」</span><span class="jiazhu">謂蕭銑、輔公祏皆爲靖所殺也。肓，呼光翻。</span></p>
<p class="em2 strong" id="p165"><a class="gg-link" href="#p165" onclick="return changeColor(this);"></a>闞稜功多，頗自矜伐。公祏誣稜與己通謀。會趙郡王孝恭籍沒賊黨田宅，<span class="jiazhu">籍沒者，舉籍賊黨所有田宅，沒而入官。</span>稜及杜伏威、王雄誕田宅在賊境者，孝恭幷籍沒之；稜自訴理，忤孝恭，<span class="jiazhu">忤，五故翻。</span>孝恭怒，以謀反誅之。</p>
<p class="em2 strong" id="p166"><a class="gg-link" href="#p166" onclick="return changeColor(this);"></a><span class="yinwen">19</span>夏，四月，庚子朔，赦天下。是日，頒新律令，比開皇舊制增新格五十三條。</p>
<p class="em2 strong" id="p167"><a class="gg-link" href="#p167" onclick="return changeColor(this);"></a><span class="yinwen">20</span>初定均田租、庸、調法：<span class="jiazhu">調，徒釣翻。</span>丁、中之民，給田一頃，篤疾減什之六，寡妻妾減七，皆以什之二爲世業，八爲口分。<span class="jiazhu">分，扶問翻。</span>每丁歲入租，粟二石。調隨土地所宜，綾、絹、絁、布。歲役二旬；不役則收其傭，日三尺；<span class="jiazhu"><span class="shu-ming">新志</span>：凡授田，丁歲輸粟二斛，謂之租。丁，隨鄕所出，歲輸絹二匹，綾絁二丈，布加五之一，綿三兩，麻三斤，非蠶鄕則輸銀十四兩，謂之調。用人之力歲二十日，閏加三日；不役，收其庸，日三尺。絁，式支翻。繒，似布。</span>有事而加役者，旬有五日，免其調；三旬，租、調俱免。水旱蟲霜爲災，什損四以上免租，損六以上免調，損七已上課役俱免。凡民貲業分九等。<span class="jiazhu">上、中、下各有三等也。</span>百戶爲里，五里爲鄕，四家爲鄰，四鄰爲保。<span class="jiazhu"><span class="shu-ming">考異</span>曰：<span class="shu-ming">唐曆</span>云：<span class="yinhao">「四家爲鄰，五家爲保。」</span>按<span class="shu-ming">通典</span>，四鄰爲保。<span class="shu-ming">唐曆</span>誤也。</span>在城邑者爲坊，田野者爲村。食祿之家，無得與民爭利；工商雜類，無預士伍。男女始生爲黃，四歲爲小，十六爲中，二十爲丁，六十爲老。歲造計帳，三年造戶籍。</p>
<p class="em2 strong" id="p168"><a class="gg-link" href="#p168" onclick="return changeColor(this);"></a><span class="yinwen">21</span>丁未，党項寇松州。</p>
<p class="em2 strong" id="p169"><a class="gg-link" href="#p169" onclick="return changeColor(this);"></a><span class="yinwen">22</span>庚申，通事舍人李鳳起擊萬州反獠，平之。<span class="jiazhu">後魏分朐䏰，置魚泉縣，後周改爲萬川，隋改爲南浦，屬信州，武德元年分置萬州南浦郡。獠，魯皓翻；下同。</span></p>
<p class="em2 strong" id="p170"><a class="gg-link" href="#p170" onclick="return changeColor(this);"></a><span class="yinwen">23</span>五月，辛未，突厥寇朔州。</p>
<p class="em2 strong" id="p171"><a class="gg-link" href="#p171" onclick="return changeColor(this);"></a><span class="yinwen">24</span>甲戌，羌與吐谷渾同寇松州，<span class="jiazhu">吐，從暾入聲。谷，音浴。</span>遣益州行臺左僕射竇軌自翼州道，扶州刺史蔣善合自芳州道擊之。<span class="jiazhu">西魏逐吐谷渾，置鄧州，隋開皇七年，改曰扶州，同昌郡。武德元年，分會州之左封、翼斜，置翼州，臨翼郡。唐制，上州刺史，從三品；中，正四品上；下，正四品下。</span></p>
<p class="em2 strong" id="p172"><a class="gg-link" href="#p172" onclick="return changeColor(this);"></a><span class="yinwen">25</span>丙戌，作仁智宮於宜君。<span class="jiazhu">宜君縣置於古祋祤城，隋屬京兆郡，時屬宜州。</span></p>
<p class="em2 strong" id="p173"><a class="gg-link" href="#p173" onclick="return changeColor(this);"></a><span class="yinwen">26</span>丁亥，竇軌破反獠於方山，俘二萬餘口。</p>
</div></body></html>