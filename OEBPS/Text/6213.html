<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>卷第六十九・魏紀一・世祖文皇帝上</title><meta content="width=device-width" initial-scale="1" name="viewport"/></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="魏紀一">魏紀一</span></span></h1>
<p id="online_toc_0"><a class="gg-link" href="#online_toc_0"></a><span class="jiazhu">起上章困敦<span class="biaozhusup" data-rel="">（庚子）</span>，盡玄黓攝提格<span class="biaozhusup" data-rel="">（壬寅）</span>，凡三年。</span></p>
<p class="" id="online_toc_1"><a class="gg-link" href="#online_toc_1"></a><span class="jiazhu">操破袁尙，得冀州，遂居於鄴。鄴，漢之魏郡治所。魏，大名也；遂封爲魏公。又讖云：<span class="yinhao">「代漢者當塗高。」</span>當塗高者，魏也。文帝受漢禪，國遂號魏。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="世祖文皇帝上">世祖文皇帝上</span></span></h5>
<p class="" id="online_toc_2"><a class="gg-link" href="#online_toc_2"></a><span class="jiazhu">諱丕，字子桓，武王操長子也。<span class="shu-ming">諡法</span>：學勤好問曰文。世祖，廟號也。禮，祖有功而宗有德。<span class="shu-ming">諡法</span>：景物四方曰世；承命不遷曰世。靖民則法曰皇；明一德者曰皇；明一合道曰皇。德象天地曰帝；按道無爲曰帝。</span></p>
<div class="yeartoc" id="year_toc_220"><p class="strong" id="online_toc_3"><a class="gg-link" href="#online_toc_3"></a><span class="section" id="title-3"><span data-head-description="世祖文皇帝上" data-head-level="h4" data-head-title="黃初元年">黃初元年</span></span><span class="biaozhusup" data-rel="">（庚子、二二○年）</span><span class="jiazhu">魏受漢禪，推五德之運，以土繼火。土色黃，故紀元曰黃初。是年十月受禪，方改元。</span></p></div>
<p class="em2 strong" id="online_toc_4"><a class="gg-link" href="#online_toc_4"></a><span class="yinwen">1</span>春，正月，武王至洛陽；庚子，薨。<span class="jiazhu">魏王操諡曰武。</span>王知人善察，難眩以僞。<span class="jiazhu">眩者，目無常主；難眩以僞，謂人不能亂其明。</span>識拔奇才，不拘微賤，隨能任使，皆獲其用。與敵對陳，<span class="jiazhu">陳，讀曰陣。</span>意思安閑，<span class="jiazhu">思，相吏翻。</span>如不欲戰然；及至決機乘勝，氣勢盈溢。勳勞宜賞，不吝千金；無功望施，<span class="jiazhu">施，式豉翻。</span>分豪不與。<span class="jiazhu">豪，卽毫字。</span>用法峻急，有犯必戮，或對之流涕，然終無所赦。雅性節儉，不好華麗。<span class="jiazhu">好，呼到翻。</span>故能芟刈羣雄，幾平海內。<span class="jiazhu">曰<span class="yinhao">「幾」</span>者，以不能幷吳、蜀也。芟，所銜翻。幾，居布翻。</span></p>
<p class="em2 strong" id="online_toc_5"><a class="gg-link" href="#online_toc_5"></a>是時太子在鄴，軍中騷動。羣僚欲祕不發喪。諫議大夫賈逵以爲事不可祕，乃發喪。或言宜易諸城守，悉用譙、沛人。<span class="jiazhu">曹氏，沛國譙人，小見者以鄕人爲可信也。守，式又翻；下同。</span>魏郡太守廣陵徐宣厲聲曰：<span class="yinhao">「今者遠近一統，人懷效節，何必專任譙、沛，以沮宿衞者之心！」</span>乃止。<span class="jiazhu">沮，在呂翻。</span>青州兵擅擊鼓，相引去；<span class="jiazhu">青州兵，獻帝初平三年操破黃巾所降者。</span>衆人以爲宜禁止之，不從者討之。賈逵曰：<span class="yinhao">「不可。」</span>爲作長檄，令所在給其稟食。<span class="jiazhu">爲，于僞翻；下上爲、下爲同。稟，讀曰廩。食，如字。長檄，猶今軍行所至幫券也。</span>鄢陵侯彰從長安來赴，<span class="jiazhu">操自漢中還師而東，彰定代而西迎操，因留彰長安。鄢，陸德明謁晚翻，又於建翻；師古音偃。</span>問逵先王璽綬所在。<span class="jiazhu">璽，斯氏翻。綬，音受。</span>逵正色曰：<span class="yinhao">「國有儲副，先王璽綬，非君侯所宜問也。」</span>凶問至鄴，太子號哭不已。<span class="jiazhu">號，戶刀翻。</span>中庶子司馬孚諫曰：<span class="jiazhu"><span class="shu-ming">續漢志</span>：太子中庶子，秩六百石，職如侍中。</span><span class="yinhao">「君王晏駕，天下恃殿下爲命；當上爲宗廟，下爲萬國，柰何效匹夫孝也！」</span>太子良久乃止，曰：<span class="yinhao">「卿言是也。」</span>時羣臣初聞王薨，相聚哭，無復行列。<span class="jiazhu">行，戶剛翻。</span>孚厲聲於朝曰：<span class="jiazhu">朝，直遙翻。</span><span class="yinhao">「今君王違世，天下震動，當早拜嗣君，以鎭萬國，而但哭邪！」</span>乃罷羣臣，備禁衞，治喪事。孚，懿之弟也。<span class="jiazhu">治，直之翻。</span>羣臣以爲太子卽位，當須詔命。<span class="jiazhu">謂須待漢帝詔命也。</span>尙書陳矯曰：<span class="yinhao">「王薨于外，天下惶懼。太子宜割哀卽位，以繫遠近之望。且又愛子在側，<span class="jiazhu">愛子，謂鄢陵侯彰也。</span>彼此生變，則社稷危矣。」</span>卽具官備禮，一日皆辨。<span class="jiazhu">辨，與辦同，蜀本作<span class="yinhao">「辦」</span>。</span>明旦，以王后令，策太子卽王位，大赦。漢帝尋遣御史大夫華歆奉策詔，授太子丞相印、綬，魏王璽、綬，領冀州牧。<span class="jiazhu">華，戶化翻。</span>於是尊王后曰王太后。</p>
<p class="em2 strong" id="online_toc_6"><a class="gg-link" href="#online_toc_6"></a><span class="yinwen">2</span>改元延康。<span class="jiazhu">此漢改元，魏志也。</span></p>
<p class="em2 strong" id="online_toc_7"><a class="gg-link" href="#online_toc_7"></a><span class="yinwen">3</span>二月，丁未朔，日有食之。</p>
<p class="em2 strong" id="online_toc_8"><a class="gg-link" href="#online_toc_8"></a><span class="yinwen">4</span>壬戌，以太中大夫賈詡爲太尉，御史大夫華歆爲相國，大理王朗爲御史大夫。</p>
<p class="em2 strong" id="online_toc_9"><a class="gg-link" href="#online_toc_9"></a><span class="yinwen">5</span>丁卯，葬武王于高陵。<span class="jiazhu">高陵，在鄴城西。操遺令曰：汝等時時登銅雀臺，望吾西陵墓田。<span class="shu-ming">魏紀</span>載操令曰：規西門豹祠西原上爲陵。</span></p>
<p class="em2 strong" id="online_toc_10"><a class="gg-link" href="#online_toc_10"></a><span class="yinwen">6</span>王弟鄢陵侯彰等皆就國。臨菑監國謁者灌均，希指奏<span class="yinhao">「臨菑侯植醉酒悖慢，劫脅使者。」</span><span class="jiazhu">時禁切藩侯，使謁者監其國；監，古銜翻。悖，蒲內翻，又蒲沒翻。</span>王貶植爲安鄕侯，誅右刺姦掾沛國丁儀<span class="jiazhu">王莽置左右刺姦以督姦猾。光武中興，亦置刺姦將軍；然公府掾無其員也。魏、晉公府始有營軍、刺姦等員。掾，俞絹翻。</span>及弟黃門侍郎廙幷其男口，<span class="jiazhu">幷男口誅之，絕其世也。廙，逸職翻，又羊至翻。</span>皆植之黨也。</p>
<p class="margin2" id="online_toc_11"><a class="gg-link" href="#online_toc_11"></a>魚豢論曰：諺言：<span class="yinhao">「貧不學儉，卑不學恭。」</span>非人性分殊也，<span class="jiazhu">分，扶問翻。</span>勢使然耳。假令太祖防遏植等在於疇昔，此賢之心，何緣有窺望乎！彰之挾恨，尙無所至；至於植者，豈能興難！<span class="jiazhu">難，乃旦翻。</span>乃令楊脩以倚注遇害，丁儀以希意族滅，哀夫！</p>
<p class="em2 strong" id="online_toc_12"><a class="gg-link" href="#online_toc_12"></a><span class="yinwen">7</span>初置散騎常侍、侍郎各四人，<span class="jiazhu">散騎常侍，秦官也。秦置散騎，又置中常侍。散騎，騎從乘輿車後；中常侍得入禁中：皆以爲加官。漢東京初省散騎，而中常侍用宦者。至是初置散騎，合之於中常侍爲一官，曰散騎常侍，掌規諫，不典事；貂璫插右，騎而散從，後遂爲顯職。散騎侍郎，自魏至晉與散騎常侍、侍中、黃門侍郎共平尙書奏事，江左乃罷。</span>其宦人爲官者不得過諸署令；<span class="jiazhu">謂左·右·中尙方、中黃、左·右藏、左校、甄官、奚官、黃門、掖庭、永巷、御府、鉤盾、中藏府、內者等署也。</span>爲金策，藏之石室。時當選侍中、常侍，王左右舊人諷主者，便欲就用，不調餘人。<span class="jiazhu">調，徒弔翻。</span>司馬孚曰：<span class="yinhao">「今嗣王新立，當進用海內英賢，如何欲因際會，自相薦舉邪！官失其任，得者亦不足貴也。」</span>遂他選。</p>
<p class="em2 strong" id="online_toc_13"><a class="gg-link" href="#online_toc_13"></a><span class="yinwen">8</span>尙書陳羣，以天朝選用不盡人才，<span class="jiazhu">天朝，謂漢朝也。朝，直遙翻。</span>乃立九品官人之法；州、郡皆置中正以定其選，擇州郡之賢有識鑒者爲之，區別人物，第其高下。<span class="jiazhu">九品中正自此始。九品，上上、上中、上下、中上、中中、中下、下上、下中、下下也。別，彼列翻。</span></p>
<p class="em2 strong" id="online_toc_14"><a class="gg-link" href="#online_toc_14"></a><span class="yinwen">9</span>夏，五月，戊寅，漢帝追尊王祖太尉曰太王，<span class="jiazhu">王祖，漢太尉曹嵩也。</span>夫人丁氏曰太王后。</p>
<p class="em2 strong" id="online_toc_15"><a class="gg-link" href="#online_toc_15"></a><span class="yinwen">10</span>王以安定太守鄒岐爲涼州刺史。西平麴演結旁郡作亂以拒岐；張掖張進執太守杜通，酒泉黃華不受太守辛機，皆自稱太守以應演；<span class="jiazhu">誅韓遂者麴演也；蓋威行涼部久矣，故進等皆應之。</span>武威三種胡復叛。<span class="jiazhu">種，章勇翻。復，扶又翻。</span>武威太守毌丘興<span class="jiazhu">毌丘，複姓也。</span>告急於金城太守、護羌校尉扶風蘇則，則將救之，郡人皆以爲賊勢方盛，宜須大軍。時將軍郝昭、魏平先屯金城，受詔不得西渡。<span class="jiazhu">金城與武威、張掖、酒泉隔河。</span>則乃見郡中大吏及昭等謀曰：<span class="yinhao">「今賊雖盛，然皆新合，或有脅從，未必同心；因釁擊之，善惡必離，離而歸我，我增而彼損矣。旣獲益衆之實，且有倍氣之勢，率以進討，破之必矣。若待大軍，曠日彌久，善人無歸，必合於惡，善惡旣合，勢難卒離。<span class="jiazhu">卒，讀曰猝。</span>雖有詔命，違而合權，專之可也。」</span>昭等從之，乃發兵救武威，降其三種胡，<span class="jiazhu">降，戶江翻；下同。</span>與毌丘興擊張進於張掖。麴演聞之，將步騎三千迎則，辭來助軍，實欲爲變，則誘而斬之，<span class="jiazhu">誘，音酉。</span>出以徇軍，其黨皆散走。則遂與諸軍圍張掖，破之，斬進；黃華懼，乞降。<span class="jiazhu">據裴松之<span class="shu-ming">註</span>，華卽後爲兗州刺史奏王淩者也。事見七十五卷邵陵厲公嘉平三年。</span>河西平。</p>
<p class="em2 strong" id="online_toc_16"><a class="gg-link" href="#online_toc_16"></a>初，敦煌太守馬艾卒官，<span class="jiazhu">敦，徒門翻。卒，子恤翻；下同。</span>郡人推功曹張恭行長史事；恭遣其子就詣朝廷請太守。會黃華、張進叛，欲與敦煌幷勢，執就，劫以白刃；就終不回，私與恭疏曰：<span class="yinhao">「大人率厲敦煌，忠義顯然，豈以就在困厄之中而替之哉！今大軍垂至，但當促兵以掎之耳。<span class="jiazhu">掎，舉綺翻。從後牽曰掎，又云，偏引曰掎。</span>願不以下流之愛，使就有恨於黃壤也。」</span><span class="jiazhu"><span class="shu-ming">論語</span>曰：君子惡居下流，天下之惡皆歸焉。謂下流當惡居而不當愛也。一曰：流，輩也；牽於父子之愛，而廢君臣之義，是常人之流下一等見識，故曰下流之愛。</span>恭卽引兵攻酒泉，別遣鐵騎二百及官屬，緣酒泉北塞，東迎太守尹奉。黃華欲救張進，而西顧恭兵，恐擊其後，故不得往而降。就卒平安，奉得之郡，詔賜恭爵關內侯。</p>
<p class="em2 strong" id="online_toc_17"><a class="gg-link" href="#online_toc_17"></a><span class="yinwen">11</span>六月，庚午，王引軍南巡。</p>
<p class="em2 strong" id="online_toc_18"><a class="gg-link" href="#online_toc_18"></a><span class="yinwen">12</span>秋，七月，孫權遣使奉獻。</p>
<p class="em2 strong" id="online_toc_19"><a class="gg-link" href="#online_toc_19"></a><span class="yinwen">13</span>蜀將軍孟達屯上庸，與副軍中郎將劉封不協；封侵陵之，達率部曲四千餘家來降。達有容止才觀，<span class="jiazhu">觀，工玩翻。</span>王甚器愛之，引與同輦，以達爲散騎常侍、建武將軍，封平陽亭侯。合房陵、上庸、西城三郡爲新城，<span class="jiazhu">蜀分三郡見上卷漢獻帝建安二十四年。</span>以達領新城太守，委以西南之任。行軍長史劉曄曰：<span class="jiazhu">時魏王引軍南巡，以曄爲長史。</span><span class="yinhao">「達有苟得之心，而恃才好術，<span class="jiazhu">好，呼到翻。</span>必不能感恩懷義。新城與孫、劉接連，<span class="jiazhu">蜀之漢中，吳之宜都，皆與新城接連。</span>若有變態，爲國生患。」</span>王不聽。<span class="jiazhu">爲孟達叛魏張本。爲，于僞翻。</span>遣征南將軍夏侯尙、右將軍徐晃與達共襲劉封。上庸太守申耽叛封來降，封破，走還成都。</p>
<p class="em2 strong" id="online_toc_20"><a class="gg-link" href="#online_toc_20"></a>初，封本羅侯寇氏之子，漢中王初至荊州，以未有繼嗣，養之爲子。諸葛亮慮封剛猛，易世之後，終難制御，勸漢中王因此際除之；遂賜封死。</p>
<p class="em2 strong" id="online_toc_21"><a class="gg-link" href="#online_toc_21"></a><span class="yinwen">14</span>武都氐王楊僕率種人內附。<span class="jiazhu">種，章勇翻。</span></p>
<p class="em2 strong" id="online_toc_22"><a class="gg-link" href="#online_toc_22"></a><span class="yinwen">15</span>甲午，王次于譙，大饗六軍及譙父老于邑東，設伎樂百戲，<span class="jiazhu">伎，巨綺翻。</span>吏民上壽，日夕而罷。</p>
<p class="margin2" id="online_toc_23"><a class="gg-link" href="#online_toc_23"></a>孫盛曰：三年之喪，自天子達于庶人。故雖三季之末，<span class="jiazhu">謂三代之季也。</span>七雄之敝，<span class="jiazhu">秦、趙、韓、魏、齊、楚、燕爲戰國七雄。</span>猶未有廢衰斬於旬朔之間，釋麻杖於反哭之日者也。<span class="jiazhu">麻，絰也。居父喪苴杖。<span class="shu-ming">禮</span>：旣葬而反哭。<span class="shu-ming">檀弓</span>曰：反哭升堂，反諸其所作也。反哭之弔也，哀之至也；反而亡焉，失之矣，於是爲甚。衰，倉回翻。</span>逮于漢文，變易古制，<span class="jiazhu">事見十五卷文帝後七年。</span>人道之紀，一旦而廢，固已道薄於當年，風頹於百代矣。魏王旣追漢制，替其大禮，處莫重之哀<span class="jiazhu">處，昌呂翻。</span>而設饗宴之樂，居貽厥之始而墮王化之基，<span class="jiazhu"><span class="shu-ming">夏書</span>曰：有典有則，貽厥子孫。墮，讀曰隳。</span>及至受禪，顯納二女，<span class="jiazhu">獻帝之禪也，册詔魏王曰：漢承堯運，有傳聖之義；釐降二女以嬪于魏。</span>是以知王齡之不遐，卜世之期促也。</p>
<p class="em2 strong" id="online_toc_24"><a class="gg-link" href="#online_toc_24"></a><span class="yinwen">16</span>王以丞相祭酒賈逵爲豫州刺史。<span class="jiazhu">豫州，統潁川、汝陰、汝南、梁國、沛郡、譙郡、魯郡、弋陽、安豐等郡。<span class="shu-ming">晉·地理志</span>曰：魏武分沛郡立譙郡，分汝南立汝陰郡，合陳郡於梁國。沈約<span class="shu-ming">志</span>曰：弋陽縣，本屬汝南，魏文帝分立郡，又分廬江爲安豐郡。</span>是時天下初定，刺史多不能攝郡。<span class="jiazhu">攝，總錄也。</span>逵曰：<span class="yinhao">「州本以六條詔書察二千石以下，<span class="jiazhu">舉漢制也。</span>故其狀皆言嚴能鷹揚，有督察之才，不言安靜寬仁，有愷悌之德也。今長吏慢法，盜賊公行，州知而不糾，天下復何取正乎！」</span><span class="jiazhu">復，扶又翻。</span>其二千石以下，阿縱不如法者，皆舉奏免之。外脩軍旅，內治民事，<span class="jiazhu">治，直之翻。</span>興陂田，通運渠，吏民稱之。王曰：<span class="yinhao">「逵眞刺史矣。」</span>布告天下，當以豫州爲法；賜逵爵關內侯。</p>
<p class="em2 strong" id="online_toc_25"><a class="gg-link" href="#online_toc_25"></a><span class="yinwen">17</span>左中郎將李伏、太史丞許芝表言：<span class="yinhao">「魏當代漢，見於圖緯，其事衆甚。」</span><span class="jiazhu">據<span class="shu-ming">獻帝傳</span>，李伏引<span class="shu-ming">孔子玉板</span>，許芝引<span class="shu-ming">春秋漢含孳</span>、<span class="shu-ming">玉板讖</span>、<span class="shu-ming">佐助期</span>、<span class="shu-ming">孝經中黃讖</span>、<span class="shu-ming">易運期讖</span>。</span>羣臣因上表勸王順天人之望，<span class="jiazhu">時勸進者，辛毗、劉曄、傅巽、衞臻、桓階、陳矯、陳羣、蘇林、董巴；繼之者，司馬懿、鄭渾、羊祕、鮑勛。</span>王不許。</p>
<p class="em2 strong" id="online_toc_26"><a class="gg-link" href="#online_toc_26"></a>冬，十月，乙卯，漢帝告祠高廟，使行御史大夫張音持節奉璽綬詔册，禪位于魏。王三上書辭讓，乃爲壇於繁陽，<span class="jiazhu">時南巡至潁川潁陰縣，築壇於曲蠡之繁陽亭。<span class="shu-ming">述征記</span>曰：其地在許南七十里。東有臺，高七丈，方五十步；南有壇，高二丈，方三十步，卽受終之壇也。是年以繁陽爲繁昌縣。</span>辛未，升壇受璽綬，卽皇帝位，<span class="jiazhu"><span class="shu-ming">考異</span>曰：陳<span class="shu-ming">志</span>云：<span class="yinhao">「丙午，行至曲蠡，漢帝禪位。庚午，升壇卽祚。」</span>袁<span class="shu-ming">紀</span>亦云：<span class="yinhao">「庚午，魏王卽位。」</span>按<span class="shu-ming">獻帝紀</span>，乙卯始發禪册，二十九日登壇受命。又文帝受禪碑至今尙在，亦云辛未受禪。陳<span class="shu-ming">志</span>、袁<span class="shu-ming">紀</span>誤也。范<span class="shu-ming">書</span>云：<span class="yinhao">「魏遣使求璽綬，曹皇后不與，如此數輩，后乃呼使者，以璽抵軒下，因涕泣橫流曰：『天不祚爾！』左右皆莫能仰視。」</span>按此乃前漢元后事，且璽綬無容在曹后之所，此說妄也。</span>燎祭天地、嶽瀆，改元，大赦。</p>
<p class="em2 strong" id="online_toc_27"><a class="gg-link" href="#online_toc_27"></a>十一月，癸酉，奉漢帝爲山陽公，<span class="jiazhu">山陽縣，屬河內郡。</span>行漢正朔，用天子禮樂；封公四子爲列侯。追尊太王曰武皇帝，廟號太祖；尊王太后曰皇太后。以漢諸侯王爲崇德侯，列侯爲關中侯。羣臣封爵、增位各有差。改相國爲司徒，御史大夫爲司空。<span class="jiazhu">漢獻帝建安十三年罷三公官，今復舊。</span>山陽公奉二女以嬪于魏。</p>
<p class="em2 strong" id="online_toc_28"><a class="gg-link" href="#online_toc_28"></a>帝欲改正朔，侍中辛毗曰：<span class="yinhao">「魏氏遵舜、禹之統，應天順民；至於湯、武，以戰伐定天下，乃改正朔。孔子曰：『行夏之時，』<span class="shu-ming">左氏傳</span>曰：『夏數爲得天正，』何必期於相反！」</span>帝善而從之。<span class="jiazhu">自是之後，遂皆以建寅爲正。傳，直戀翻。</span>時羣臣並頌魏德，多抑損前朝；<span class="jiazhu">朝，直遙翻。</span>散騎常侍衞臻獨明禪授之義，稱揚漢美。帝數目臻曰：<span class="jiazhu">數，所角翻。</span><span class="yinhao">「天下之珍，當與山陽共之。」</span>帝欲追封太后父、母，尙書陳羣奏曰：<span class="yinhao">「陛下以聖德應運受命，創業革制，當永爲後式。按典籍之文，無婦人分土命爵之制。在禮典，婦因夫爵。<span class="jiazhu"><span class="shu-ming">禮記</span>：婦人無爵，從夫之爵。</span>秦違古法，漢氏因之，非先王之令典也。」</span>帝曰：<span class="yinhao">「此議是也，其勿施行。」</span>仍著定制，藏之臺閣。<span class="jiazhu">臺閣，尙書中藏故事之處。</span></p>
<p class="em2 strong" id="online_toc_29"><a class="gg-link" href="#online_toc_29"></a><span class="yinwen">18</span>十二月，初營洛陽宮。戊午，帝如洛陽。<span class="jiazhu">裴松之曰：按諸書記，是時帝居北宮，以建始殿朝羣臣，門曰承明。陳思王植詩<span class="yinhao">「謁帝承明廬」</span>是也。至明帝時，始於漢南宮崇德殿處起太極、昭陽諸殿。<span class="shu-ming">魏略</span>曰：漢火行也。火忌水，故<span class="yinhao">「洛」</span>去<span class="yinhao">「水」</span>而加<span class="yinhao">「隹」</span>。魏於行次爲土。土，水之牡也；水得土而流，土得水而柔。故除<span class="yinhao">「隹」</span>加<span class="yinhao">「水」</span>，變<span class="yinhao">「雒」</span>爲<span class="yinhao">「洛」</span>。</span></p>
<p class="em2 strong" id="online_toc_30"><a class="gg-link" href="#online_toc_30"></a><span class="yinwen">19</span>帝謂侍中蘇則曰：<span class="yinhao">「前破酒泉、張掖，西域通使敦煌，<span class="jiazhu">使，疏吏翻。敦，徒門翻。</span>獻徑寸大珠，可復求市益得不？」</span><span class="jiazhu">復，扶又翻。不，讀曰否。</span>則對曰：<span class="yinhao">「若陛下化洽中國，德流沙幕，卽不求自至。求而得之，不足貴也。」</span>帝嘿然。</p>
<p class="em2 strong" id="online_toc_31"><a class="gg-link" href="#online_toc_31"></a><span class="yinwen">20</span>帝召東中郎將蔣濟爲散騎常侍。時有詔賜征南將軍夏侯尙曰：<span class="yinhao">「卿腹心重將，<span class="jiazhu">重將，卽亮翻。</span>特當任使，作威作福，殺人活人。」</span>尙以示濟。濟至，帝問以所聞見，對曰：<span class="yinhao">「未有他善，但見亡國之語耳。」</span>帝忿然作色而問其故，濟具以答，因曰：<span class="yinhao">「夫『作威作福』，<span class="shu-ming">書</span>之明誡。<span class="jiazhu"><span class="shu-ming">書·洪範</span>曰：臣無有作威作福，臣而有作威作福，其害于而家，凶于而國。</span>天子無戲言，古人所愼；惟陛下察之！」</span>帝卽遣追取前詔。</p>
<p class="em2 strong" id="online_toc_32"><a class="gg-link" href="#online_toc_32"></a><span class="yinwen">21</span>帝欲徙冀州士卒家十萬戶實河南。<span class="jiazhu">時營洛陽，故欲徙冀州士卒家以實之。</span>時天旱蝗，民饑，羣司以爲不可，而帝意甚盛。侍中辛毗與朝臣俱求見，<span class="jiazhu">見，賢遍翻。</span>帝知其欲諫，作色以待之，皆莫敢言。毗曰：<span class="yinhao">「陛下欲徙士家，其計安出？」</span>帝曰：<span class="yinhao">「卿謂我徙之非邪？」</span>毗曰：<span class="yinhao">「誠以爲非也。」</span>帝曰：<span class="yinhao">「吾不與卿議也。」</span>毗曰：<span class="yinhao">「陛下不以臣不肖，置之左右，廁之謀議之官，<span class="jiazhu">侍中，於周爲常伯之任，在天子左右，備切問近對，拾遺補闕。</span>安能不與臣議邪！臣所言非私也，乃社稷之慮也，安得怒臣！」</span>帝不答，起入內；毗隨而引其裾，帝遂奮衣不還，良久乃出，曰：<span class="yinhao">「佐治，卿持我何太急邪！」</span><span class="jiazhu">辛毗，字佐治。治，直吏翻。</span>毗曰：<span class="yinhao">「今徙，旣失民心，又無以食也，故臣不敢不力爭。」</span>帝乃徙其半。帝嘗出射雉，顧羣臣曰：<span class="yinhao">「射雉樂哉！」</span>毗對曰：<span class="yinhao">「於陛下甚樂，於羣下甚苦。」</span>帝默然，後遂爲之稀出。<span class="jiazhu">射，而亦翻。樂，音洛。爲，于僞翻。</span></p>
<div class="yeartoc" id="year_toc_221"><p class="strong" id="online_toc_33"><a class="gg-link" href="#online_toc_33"></a><span class="section" id="title-4"><span data-head-description="世祖文皇帝上" data-head-level="h4" data-head-title="黃初二年">二年</span></span><span class="biaozhusup" data-rel="">（辛丑、二二一年）</span><span class="jiazhu"><span class="shu-ming">考異</span>曰：陳<span class="shu-ming">志</span>，<span class="yinhao">「正月，乙亥，朝日于東郊。」</span>裴松之以爲朝日在二月，按二月辛丑朔，無乙亥。</span></p></div>
<p class="em2 strong" id="online_toc_34"><a class="gg-link" href="#online_toc_34"></a><span class="yinwen">1</span>春，正月，以議郎孔羨爲宗聖侯，奉孔子祀。<span class="jiazhu">漢平帝元始元年，封褒成君孔霸曾孫均爲褒成侯，奉孔子祀；王莽敗，失國。光武建武十三年，復封均子志爲褒成侯。志子損，和帝永元四年徙封褒亭侯，世世相傳，至獻帝初國絕。魏封孔子二十一世孫羨爲宗聖侯，邑百戶。晉封二十三世孫震爲奉聖亭侯。後魏封二十七世孫乘爲崇聖大夫；孝文太和十九年幸魯，又改封二十八世孫珍爲崇聖侯。北齊改封三十一世孫□爲恭聖侯。周武帝平齊，改封鄒國公。隋文帝仍舊封鄒國公，煬帝改封爲紹聖侯。唐太宗貞觀十一年，封孔子裔孫倫爲褒聖侯。</span></p>
<p class="em2 strong" id="online_toc_35"><a class="gg-link" href="#online_toc_35"></a><span class="yinwen">2</span>三月，加遼東太守公孫恭車騎將軍。<span class="jiazhu">恭，公孫度次子，康之弟也。</span></p>
<p class="em2 strong" id="online_toc_36"><a class="gg-link" href="#online_toc_36"></a><span class="yinwen">3</span>初復五銖錢。<span class="jiazhu">漢獻帝初平元年，董卓壞五銖錢，今復之。</span></p>
<p class="em2 strong" id="online_toc_37"><a class="gg-link" href="#online_toc_37"></a><span class="yinwen">4</span>蜀中傳言漢帝已遇害，於是漢中王發喪制服，諡曰孝愍皇帝。羣下競言符瑞，勸漢中王稱尊號。前部司馬費詩上疏曰：<span class="jiazhu">時費詩爲益州前部司馬。費，父沸翻。</span><span class="yinhao">「殿下以曹操父子偪主篡位，故乃羈旅萬里，糾合士衆，將以討賊。今大敵未克而先自立，恐人心疑惑。昔高祖與楚約，先破秦者王之。<span class="jiazhu">王，于況翻。</span>及屠咸陽，獲子嬰，猶懷推讓；<span class="jiazhu">推，吐雷翻。</span>況今殿下未出門庭，便欲自立邪！愚臣誠不爲殿下取也。」</span><span class="jiazhu">爲，于僞翻。</span>王不悅，左遷詩爲部永昌從事。<span class="jiazhu">爲益州刺史部從事，部永昌郡。</span>夏，四月，丙午，漢中王卽皇帝位於武擔之南，<span class="jiazhu"><span class="shu-ming">蜀本紀</span>曰：武都有丈夫化爲女子，顏色美好，蓋山精也。蜀王娶以爲妻，不習水土，疾病欲歸國。蜀王留之，無幾物故。蜀王發卒之武都擔土，於成都郭中葬，蓋地數畝，高十丈，號曰武擔也。裴松之曰：按武擔山在成都西北，蓋以乾位在西北，故就之以卽祚。杜佑曰：武擔山在蜀郡西。</span>大赦，改元章武。以諸葛亮爲丞相，許靖爲司徒。</p>
<p class="margin2" id="online_toc_38"><a class="gg-link" href="#online_toc_38"></a>臣光曰：天生烝民，其勢不能自治，必相與戴君以治之。<span class="jiazhu">治，直之翻。</span>苟能禁暴除害以保全其生，賞善罰惡使不至於亂，斯可謂之君矣。<span class="jiazhu">溫公之說，正祖<span class="shu-ming">周書</span>所謂<span class="yinhao">「撫我則后，虐我則讎」</span>之意。<span class="shu-ming">白虎通</span>曰：君者，羣也；羣下之所歸心也。</span>是以三代之前，海內諸侯，何啻萬國，<span class="jiazhu">黃帝置左右大監，監于萬國。禹會諸侯於塗山，執玉帛者萬國。</span>有民人、社稷者，通謂之君。合萬國而君之，立法度，班號令，而天下莫敢違者，乃謂之王。王德旣衰，強大之國能帥諸侯以尊天子者，則謂之霸。<span class="jiazhu">帥，讀曰率。</span>故自古天下無道，諸侯力爭，或曠世無王者，固亦多矣。<span class="jiazhu">如共工氏在伏羲、神農之間，秦在周、漢之間，皆謂之霸而不王，所謂曠世無王也；又如有窮之於夏，共和之於周，亦曠世而無王也。</span>秦焚書坑儒，漢興，學者始推五德生、勝，以秦爲閏位，在木火之間，霸而不王，於是正閏之論興矣。<span class="jiazhu">孟康曰：秦推五勝，以周爲火，用水勝之。漢儒以庖犧繼天而王，爲百王首，德始於木。共工氏霸九域，雖有水德，在木火之間，非其序也，故霸而不王。神農氏以火承木，故爲炎帝。神農氏沒，黃帝氏作，火生土，故爲土德。少昊，黃帝之子，土生金，故爲金德。少昊之衰，顓頊受之，金生水，故爲水德。顓頊之所建，帝嚳受之，水生木，故爲木德。高辛氏衰，天下歸堯，木生火，故爲火德。堯嬗舜，火生土，故爲土德。舜嬗禹，土生金，故爲金德。湯伐桀纘禹，金生水，故爲水德。周伐商，水生木，故爲木德。漢伐秦繼周，木生火，故爲火德。共工及秦不在五德相生之正運，故曰閏位。</span>及漢室顚覆，三國鼎跱。晉氏失馭，五胡雲擾。宋、魏以降，南、北分治，各有國史，互相排黜，南謂北爲索虜，北爲<span class="jiaozhusup">【章：甲十六行本「爲」作「謂」；乙十一行本同；熊校同。】</span>南爲島夷。<span class="jiazhu">索虜者，以北人辮髮，謂之索頭也。島夷者，以東南際海，土地卑下，謂之島中也。</span>朱氏代唐，四方幅裂，朱邪入汴，比之窮、新，<span class="jiazhu">唐莊宗自以爲繼唐，比朱梁於有窮篡夏、新室篡漢。</span>運曆年紀，皆棄而不數，此皆私己之偏辭，非大公之通論也。臣愚誠不足以識前代之正閏，竊以爲苟不能使九州合爲一統，皆有天子之名而無其實者也。雖華夏<span class="jiaozhusup">【章：甲十六行本「夏」作「夷」；乙十一行本同；張校同。】</span>仁暴，大小強弱，或時不同，<span class="jiazhu">夏，雅翻。</span>要皆與古之列國無異，豈得獨尊獎一國謂之正統，而其餘皆爲僭僞哉！若以自上相授受者爲正邪，則陳氏何所受？<span class="jiaozhusup">【章：甲十六行本「受」作「授」；乙十一行本同。】</span>拓跋氏何所受？若以居中夏者爲正邪，<span class="jiazhu">夏，戶雅翻。</span>則劉、石、慕容、苻、姚、赫連所得之土，皆五帝、三王之舊都也。若以有道德者爲正邪，則蕞爾之國，必有令主，<span class="jiazhu">蕞，徂外翻，小貌。</span>三代之季，豈無僻王！是以正閏之論，自古及今，未有能通其義，確然使人不可移奪者也。臣今所述，止欲敍國家之興衰，著生民之休戚，使觀者自擇其善惡得失，以爲勸戒，非若<span class="shu-ming">春秋</span>立褒貶之法，撥亂世反諸正也。正閏之際，非所敢知，但據其功業之實而言之。周、秦、漢、晉、隋、唐，皆嘗混壹九州，傳祚於後，子孫雖微弱播遷，猶承祖宗之業，有紹復之望，四方與之爭衡者，皆其故臣也，故全用天子之制以臨之。其餘地醜德齊，<span class="jiazhu">醜，類也；言地之廣狹相類也。</span>莫能相壹，名號不異，本非君臣者，皆以列國之制處之，<span class="jiazhu">處，昌呂翻。</span>彼此均敵，無所抑揚，庶幾不誣事實，近於至公。<span class="jiazhu">近，其靳翻。</span>然天下離析之際，不可無歲、時、月、日以識事之先後。<span class="jiazhu">識，音誌。</span>據漢傳於魏而晉受之，晉傳于宋以至於陳而隋取之，唐傳於梁以至於周而大宋承之，故不得不取魏、宋、齊、梁、陳、後梁、後唐、後晉、後漢、後周年號，以紀諸國之事，<span class="jiazhu"><span class="yinhao">「魏」</span>下當有<span class="yinhao">「晉」</span>字。</span>非尊此而卑彼，有正閏之辨也。昭烈之於漢，雖云中山靖王之後，而族屬疏遠，不能紀其世數名位，亦猶宋高祖稱楚元王後，<span class="jiazhu">宋高祖，彭城人，自謂漢楚元王交二十一世孫；蓋以彭城楚都，故其苗裔家於此地也。</span>南唐烈祖稱吳王恪後，<span class="jiazhu">南唐初欲祖吳王恪，或請祖鄭王元懿。唐主命考二王苗裔，以吳王孫禕有功，禕子峴爲丞相，遂祖吳王。</span>是非難辨，故不敢以光武及晉元帝爲比，使得紹漢氏之遺統也。<span class="jiazhu">溫公紀年之意，具於此論。</span></p>
<p class="em2 strong" id="online_toc_39"><a class="gg-link" href="#online_toc_39"></a><span class="yinwen">5</span>孫權自公安徙都鄂，更名鄂曰武昌。<span class="jiazhu">更，工衡翻。</span></p>
<p class="em2 strong" id="online_toc_40"><a class="gg-link" href="#online_toc_40"></a><span class="yinwen">6</span>五月，辛巳，漢主立夫人吳氏爲皇后。后，偏將軍懿之妹，故劉璋兄瑁之妻也。<span class="jiazhu">瑁，莫報翻。</span>立子禪爲皇太子。娶車騎將軍張飛女爲皇太子妃。</p>
<p class="em2 strong" id="online_toc_41"><a class="gg-link" href="#online_toc_41"></a><span class="yinwen">7</span>太祖之入鄴也，<span class="jiazhu">入鄴見六十四卷漢建安十年。</span>帝爲五官中郎將，見袁熙妻中山甄氏美而悅之，<span class="jiazhu">甄，之人翻。</span>太祖爲之聘焉，<span class="jiazhu">爲，于僞翻。</span>生子叡。及卽皇帝位，安平郭貴嬪有寵，<span class="jiazhu">據陳壽<span class="shu-ming">志</span>，郭嬪，安平廣宗人。漢廣宗縣屬鉅鹿郡。<span class="shu-ming">晉志</span>：廣宗始屬安平。蓋魏氏制度也。六宮置貴嬪始此。孔穎達曰：嬪，婦人之美稱，可賓敬也。嬪，毗賓翻。</span>甄夫人留鄴不得見，失意，有怨言，郭貴嬪譖之，帝大怒，六月，丁卯，遣使賜夫人死。<span class="jiazhu">爲明帝立、郭太后以憂崩張本。</span></p>
<p class="em2 strong" id="online_toc_42"><a class="gg-link" href="#online_toc_42"></a><span class="yinwen">8</span>帝以宗廟在鄴，<span class="jiazhu">武王之封魏王，建宗廟於鄴。</span>祀太祖於洛陽建始殿，如家人禮。<span class="jiazhu">建始殿，帝所起，以建國之始命名。父爲士，子爲天子，祭以天子；安有用家人禮者哉！</span></p>
<p class="em2 strong" id="online_toc_43"><a class="gg-link" href="#online_toc_43"></a><span class="yinwen">9</span>戊辰晦，日有食之。有司奏免太尉，<span class="jiazhu">仍東漢中世之制也。</span>詔曰：<span class="yinhao">「災異之作，以譴元首，而歸過股肱，豈禹、湯罪己之義乎！<span class="jiazhu"><span class="shu-ming">左傳</span>，臧文仲曰：禹、湯罪己，其興也勃焉。</span>其令百官各虔厥職。後有天地之眚，勿復劾三公。」</span><span class="jiazhu">復，扶又翻。</span></p>
<p class="em2 strong" id="online_toc_44"><a class="gg-link" href="#online_toc_44"></a><span class="yinwen">10</span>漢主立其子永爲魯王，理爲梁王。<span class="jiazhu"><span class="shu-ming">晉書·地理志</span>：劉備以郡國封建諸王，或遙采嘉名，不由檢其土地所出，孫權亦取中州嘉號封建諸王。自此迄於南北朝，大率類此。</span></p>
<p class="em2 strong" id="online_toc_45"><a class="gg-link" href="#online_toc_45"></a><span class="yinwen">11</span>漢主恥關羽之沒，將擊孫權。翊軍將軍趙雲曰：<span class="yinhao">「國賊，曹操，非孫權也。若先滅魏，則權自服。今操身雖斃，子丕篡盜，當因衆心，早圖關中，居河、渭上流以討凶逆，關東義士必裹糧策馬以迎王師。不應置魏，先與吳戰。兵勢一交，不得卒解，非策之上也。」</span><span class="jiazhu">趙雲之言，可謂知所先後矣。卒，讀曰猝。</span>羣臣諫者甚衆，漢主皆不聽。廣漢處士秦宓<span class="jiazhu">處，昌呂翻。宓，莫必翻，通作密。不應州郡辟命，故曰處士。</span>陳天時必無利，坐下獄幽閉，然後貸出。<span class="jiazhu">貸，原也，赦也。下，遐稼翻。</span></p>
<p class="em2 strong" id="online_toc_46"><a class="gg-link" href="#online_toc_46"></a>初，車騎將軍張飛，雄壯威猛亞於關羽；羽善待卒伍而驕於士大夫，飛愛禮君子而不恤軍人。漢主常戒飛曰：<span class="yinhao">「卿刑殺旣過差，<span class="jiazhu">差，次也。過差，猶今人言過次也。</span>又日鞭檛健兒而令在左右，<span class="jiazhu">檛，陟加翻，箠也。</span>此取禍之道也。」</span>飛猶不悛。<span class="jiazhu">悛，丑緣翻，改也。</span>漢主將伐孫權，飛當率兵萬人自閬中會江州。<span class="jiazhu">閬中縣，屬巴西郡。此亦由內水下江州也。杜佑曰：漢江州縣故城在巴縣西。</span>臨發，其帳下將張達、范彊殺飛，以其首順流奔孫權。漢主聞飛營都督有表，曰：<span class="yinhao">「噫，飛死矣！」</span><span class="jiazhu">表當自飛上，而都督越次上之，故知其必死也。凡用兵，必觀人事，旣失關羽，又喪張飛，兵可以無出矣。</span></p>
<p class="margin2" id="online_toc_47"><a class="gg-link" href="#online_toc_47"></a>陳壽評曰：關羽、張飛皆稱萬人之敵，爲世虎臣。羽報效曹公，<span class="jiazhu">事見六十三卷獻帝建安五年。</span>飛義釋嚴顏，<span class="jiazhu">事見六十七建安十九年。</span>並有國士之風。然羽剛而自矜，飛暴而無恩，以短取敗，理數之常也。</p>
<p class="em2 strong" id="online_toc_48"><a class="gg-link" href="#online_toc_48"></a><span class="yinwen">12</span>秋，七月，漢主自率諸軍擊孫權，權遣使求和於漢。南郡太守諸葛瑾遺漢主牋曰：<span class="jiazhu">遺，于季翻。</span><span class="yinhao">「陛下以關羽之親，何如先帝？<span class="jiazhu">時蜀人傳漢帝已遇害，因稱之爲先帝。</span>荊州大小，孰與海內？俱應仇疾，誰當先後？若審此數，易於反掌矣。」</span>漢主不聽。<span class="jiazhu">諸葛瑾之言，天下之公也。使漢主因此與吳解仇繼好，魏氏其旰食乎！易，以豉翻。</span>時或言瑾別遣親人與漢主相聞者，權曰：<span class="yinhao">「孤與子瑜，有死生不易之誓，子瑜之不負孤，猶孤之子不負子瑜也。」</span>然謗言流聞於外，陸遜表明瑾必無此，宜有以散其意。權報曰：<span class="yinhao">「子瑜與孤從事積年，恩如骨肉，深相明究。其爲人，非道不行，非義不言。玄德昔遣孔明至吳，<span class="jiazhu">蓋謂亮至吳求救時也。</span>孤嘗語子瑜曰：<span class="jiazhu">語，牛倨翻。</span>『卿與孔明同產，且弟隨兄，於義爲順，何以不留孔明？孔明若留從卿者，孤當以書解玄德，意自隨人耳。』<span class="jiazhu">意，料度也。權自言料度備意，必當相從。</span>子瑜答孤言：『弟亮已失身於人，委質定分，<span class="jiazhu">質，如字。分，扶問翻。</span>義無二心。弟之不留，猶瑾之不往也。』其言足貫神明，今豈當有此乎！前得妄語文疏，卽封示子瑜，幷手筆與之。孤與子瑜，可謂神交，非外言所間。<span class="jiazhu">間，古莧翻。</span>知卿意至，輒封來表以示子瑜，使知卿意。」</span><span class="jiazhu">觀孫權君臣之間，推誠相與，讒間不行於其間，所以能保有江東也。</span></p>
<p class="em2 strong" id="online_toc_49"><a class="gg-link" href="#online_toc_49"></a>漢主遣將軍吳班、馮習攻破權將李異、劉阿等於巫，<span class="jiazhu">巫縣，漢屬南郡；吳初屬宜都郡，後孫休分立建平郡，巫屬焉。賢曰：巫故城在今夔州巫山縣北。杜佑曰：巫，歸州巴東縣是。又曰：巫山縣，楚之巫郡，漢爲巫縣，故城在今縣北，晉置建平郡於此。</span>進兵秭歸，兵四萬餘人。武陵蠻夷皆遣使往請兵，權以鎭西將軍陸遜爲大都督、假節，督將軍朱然、潘璋、宋謙、韓當、徐盛、鮮于丹、孫桓等五萬人拒之。<span class="jiazhu">孫權始命呂蒙爲大督以取關羽，今又復命陸遜爲大都督以拒劉備。大都督之號蓋昉此。</span></p>
<p class="em2 strong" id="online_toc_50"><a class="gg-link" href="#online_toc_50"></a><span class="yinwen">13</span>皇弟鄢陵侯彰、魯陽侯宇、譙侯林、贊侯袞、襄邑侯峻、弘農侯幹、壽春侯彪、歷城侯徽、平輿侯茂皆進爵爲公；<span class="jiazhu">鄢，謁晚翻，又於建翻，又音偃。宛，於元翻。魯陽縣，屬南陽郡。譙縣、酇縣，屬譙郡。襄邑，屬陳留郡。壽春，屬淮南郡。歷城，屬濟南郡。平輿，屬汝南郡。應劭曰：輿，音預。</span>安鄕侯植改封甄城侯。<span class="jiazhu">植以見忌貶侯，今乃改封縣侯。甄城屬東郡。蜀本作<span class="yinhao">「鄄城」</span>，當從之。鄄，音絹。</span></p>
<p class="em2 strong" id="online_toc_51"><a class="gg-link" href="#online_toc_51"></a><span class="yinwen">14</span>築陵雲臺。<span class="jiazhu">據<span class="shu-ming">水經註</span>，陵雲臺在洛陽城中，金市之東。</span></p>
<p class="em2 strong" id="online_toc_52"><a class="gg-link" href="#online_toc_52"></a><span class="yinwen">15</span>初，帝詔羣臣令料劉備當爲關羽出報孫權否，<span class="jiazhu">爲，于僞翻；下同。</span>衆議咸云：<span class="yinhao">「蜀小國耳，名將唯羽；羽死軍破，國內憂懼，無緣復出。」</span><span class="jiazhu">復，扶又翻。</span>侍中劉曄獨曰：<span class="yinhao">「蜀雖陿弱，<span class="jiazhu">陿，卽狹字。</span>而備之謀欲以威武自強，勢必用衆以示有餘。且關羽與備，義爲君臣，恩猶父子；羽死，不能爲興軍報敵，於終始之分不足矣。」</span><span class="jiazhu">分，扶問翻。</span></p>
<p class="em2 strong" id="online_toc_53"><a class="gg-link" href="#online_toc_53"></a>八月，孫權遣使稱臣，卑辭奉章，幷送于禁等還。<span class="jiazhu">權破南郡得于禁事，見上卷獻帝建安二十四年。</span>朝臣皆賀，<span class="jiazhu">朝，直遙翻。</span>劉曄獨曰：<span class="yinhao">「權無故求降，<span class="jiazhu">降，戶江翻；下同。</span>必內有急。權前襲殺關羽，劉備必大興師伐之。外有強寇，衆心不安，又恐中國往乘其釁，故委地求降，一以卻中國之兵，二假中國之援，以強其衆而疑敵人耳。<span class="jiazhu">劉曄之言，曲盡權之情僞。</span>天下三分，中國十有其八。吳、蜀各保一州，<span class="jiazhu">約而言之，謂吳保揚，蜀保益也。</span>阻山依水，有急相救，此小國之利也；今還自相攻，天亡之也，宜大興師，徑渡江襲之。蜀攻其外，我襲其內，吳之亡不出旬日<span class="jiaozhusup">【章：甲十六行本「日」作「月」；乙十一行本同；孔本同；張校同。】</span>矣。吳亡則蜀孤，若割吳之半以與蜀，蜀固不能久存，況蜀得其外，我得其內乎！」</span>帝曰：<span class="yinhao">「人稱臣降而伐之，疑天下欲來者心，不若且受吳降而襲蜀之後也。」</span>對曰：<span class="yinhao">「蜀遠吳近，又聞中國伐之，便還軍，不能止也。今備已怒，興兵擊吳，聞我伐吳，知吳必亡，將喜而進與我爭割吳地，必不改計抑怒救吳也。」</span><span class="jiazhu">抑，按止也。</span>帝不聽，遂受吳降。<span class="jiazhu">若魏用劉曄之言，吳其殆矣。</span></p>
<p class="em2 strong" id="online_toc_54"><a class="gg-link" href="#online_toc_54"></a>于禁須髮皓白，形容憔顇，<span class="jiazhu">顇，與悴同，秦醉翻。</span>見帝，泣涕頓首。帝慰諭以荀林父、孟明視故事，<span class="jiazhu">晉大夫荀林父與楚戰，敗于邲，晉景公復用之以取赤狄。秦大夫孟明爲晉禽于殽，秦穆公復用之以霸西戎。父，音甫。</span>拜安遠將軍，<span class="jiazhu">安遠將軍號，亦前此未有也。</span>令北詣鄴謁高陵。帝使豫於陵屋畫關羽戰克、龐德憤怒、禁降伏之狀。<span class="jiazhu">畫，古𦘕字通。</span>禁見，慙恚發病死。<span class="jiazhu">恚，於避翻。</span></p>
<p class="margin2" id="online_toc_55"><a class="gg-link" href="#online_toc_55"></a>臣光曰：于禁將數萬衆，敗不能死，生降於敵，旣而復歸；文帝廢之可也，殺之可也，乃畫陵屋以辱之，斯爲不君矣！<span class="jiazhu">賞慶刑威曰君。</span></p>
<p class="em2 strong" id="online_toc_56"><a class="gg-link" href="#online_toc_56"></a><span class="yinwen">16</span>丁巳，遣太常邢貞奉策卽拜孫權爲吳王，加九錫。<span class="jiazhu">卽，就也。</span>劉曄曰：<span class="yinhao">「不可。先帝征伐天下，十兼其八，威震海內；陛下受禪卽眞，德合天地，聲曁四遠。權雖有雄才，故漢票騎將軍、南昌侯耳，<span class="jiazhu">票騎、南昌，操挾漢而命之也，事見上卷漢建安二十四年。</span>官輕勢卑；士民有畏中國心，不可強迫與成所謀也。<span class="jiazhu">強，其兩翻。</span>不得已受其降，可進其將軍號，封十萬戶侯，不可卽以爲王也。夫王位去天子一階耳，其禮秩服御相亂也。<span class="jiazhu">漢自景、武以後，裁削藩王，不使與京師同制。自曹操爲魏王，加九錫，禮秩服御與天子相亂矣。</span>彼直爲侯，江南士民未有君臣之分。<span class="jiazhu">分，扶問翻。</span>我信其僞降，就封殖之，<span class="jiazhu">封，增土以培之。殖，養之使蕃茂也。</span>崇其位號，定其君臣，是爲虎傅翼也。<span class="jiazhu">傅，讀曰附。</span>權旣受王位，卻蜀兵之後，外盡禮以事中國，使其國內皆聞，內爲無禮以怒陛下；陛下赫然發怒，興兵討之，乃徐告其民曰：『我委身事中國，不愛珍貨重寶，隨時貢獻，不敢失臣禮，而無故伐我，必欲殘我國家，俘我人民、以爲僕妾。』吳民無緣不信其言也。信其言而感怒，上下同心，戰加十倍矣。」</span>又不聽。<span class="jiazhu">史言帝再不聽劉曄之言，爲後伐吳無功張本。</span>諸將以吳內附，意皆縱緩，獨征南大將軍夏侯尙益修攻守之備。山陽曹偉，素有才名，<span class="jiazhu">此山陽郡也，屬兗州。</span>聞吳稱藩，以白衣與吳王交書求賂，欲以交結京師，帝聞而誅之。</p>
<p class="em2 strong" id="online_toc_57"><a class="gg-link" href="#online_toc_57"></a><span class="yinwen">17</span>吳又城武昌。<span class="jiazhu">旣城石頭，又城武昌，此吳人保江之根本也。</span></p>
<p class="em2 strong" id="online_toc_58"><a class="gg-link" href="#online_toc_58"></a><span class="yinwen">18</span>初，帝欲以楊彪爲太尉，彪辭曰：<span class="yinhao">「嘗爲漢朝三公，<span class="jiazhu">朝，直遙翻。</span>值世衰亂，不能立尺寸之益，若復爲魏臣，<span class="jiazhu">復，扶又翻。</span>於國之選，亦不爲榮也。」</span>帝乃止。冬，十月，己亥，公卿朝朔旦，幷引彪，待以客禮；賜延年杖、<span class="jiazhu"><span class="shu-ming">詩</span>：其檉其椐。<span class="shu-ming">傳</span>云：椐，樻。孫炎云：樻，腫節，可以作杖。陸璣<span class="shu-ming">疏</span>云：節中腫，以扶老；今人以爲馬鞭及杖，弘農共北山甚有之。陸曰：卽今靈壽杖是也。師古曰：木似竹，有枝節，長不過八九尺，圍三四寸，自然有合杖制，不煩削治。陳藏器云：生劍南山谷，圓長皮紫，作杖，令人延年益壽。</span>馮几，使著布單衣、皮弁以見；<span class="jiazhu">馮，讀曰憑。著，直略翻。見，賢遍翻。</span>拜光祿大夫，秩中二千石；<span class="jiazhu">漢制：光祿大夫比二千石。<span class="shu-ming">晉志</span>曰：光祿大夫，漢置，無定員，多以爲拜假賻贈之使及監護喪事。魏氏以來，轉復優重，不復以爲使命之官。其諸公告老者，皆家拜此位；及在朝顯職，復用加之。</span>朝見，位次三公；<span class="jiazhu">朝，直遙翻。見，賢遍翻。</span>又令門施行馬，<span class="jiazhu">魏、晉之制，三公及位從公，門施行馬。程大昌曰：行馬者，一木橫中，兩木互穿，以施四角，施之於門，以爲約禁也。<span class="shu-ming">周禮</span>謂之梐枑，今官府前叉子是也。</span>置吏卒，以優崇之。年八十四而卒。<span class="jiazhu">楊彪有愧於龔勝多矣。</span></p>
<p class="em2 strong" id="online_toc_59"><a class="gg-link" href="#online_toc_59"></a><span class="yinwen">19</span>以穀貴，罷五銖錢。<span class="jiazhu">復五銖錢無幾何而罷。</span></p>
<p class="em2 strong" id="online_toc_60"><a class="gg-link" href="#online_toc_60"></a><span class="yinwen">20</span>涼州盧水胡治元多等反，河西大擾。帝召鄒岐還，以京兆尹張旣爲涼州刺史，遣護軍夏侯儒、將軍費曜等繼其後。<span class="jiazhu">費，父沸翻。</span>胡七千餘騎逆拒旣於鸇陰口，<span class="jiazhu">鸇陰縣，前漢屬安定郡，後漢屬武威郡。鸇陰口，鸇陰河口也。</span>旣揚聲軍從鸇陰，乃潛由且次出武威。<span class="jiazhu">二<span class="shu-ming">漢志</span>，武威有揟次縣。孟康曰：揟，音子如翻。次，音咨。卽且次也。</span>胡以爲神，引還顯美。<span class="jiazhu">顯美縣，前漢屬張掖郡；後漢及魏、晉屬武威郡。</span>旣已據武威，曜乃至，儒等猶未達。旣勞賜將士，<span class="jiazhu">勞，力到翻。</span>欲進軍擊胡，諸將皆曰：<span class="yinhao">「士卒疲倦，虜衆氣銳，難與爭鋒。」</span>旣曰：<span class="yinhao">「今軍無見糧，<span class="jiazhu">見，賢遍翻。</span>當因敵爲資。若虜見兵合，退依深山，追之則道險窮餓，兵還則出候寇鈔，<span class="jiazhu">鈔，楚交翻。</span>如此，兵不得解，所謂一日縱敵，患在數世也。」</span><span class="jiazhu"><span class="shu-ming">左傳</span>，先軫曰：<span class="yinhao">「一日縱敵，數世之患也。」</span></span>遂前軍顯美。十一月，胡騎數千，因大風欲放火燒營，將士皆恐。旣夜藏精卒三千人爲伏，使參軍成公英督千餘騎挑戰，<span class="jiazhu"><span class="shu-ming">姓譜</span>：衞成公之後成公氏，余不敢謂之傳信。</span>敕使陽退；胡果爭奔之，因發伏截其後，首尾進擊，大破之，斬首獲生以萬數，河西悉平。</p>
<p class="em2 strong" id="online_toc_61"><a class="gg-link" href="#online_toc_61"></a>後西平麴光反，殺其郡守。諸將欲擊之，旣曰：<span class="yinhao">「唯光等造反，郡人未必悉同；若便以軍臨之，吏民、羌、胡必謂國家不別是非，<span class="jiazhu">別，彼列翻。</span>更使皆相持著，<span class="jiazhu">著，直略翻。</span>此爲虎傅翼也。<span class="jiazhu">爲，于僞翻。傅，讀曰附。</span>光等欲以羌、胡爲援，今先使羌、胡鈔擊，<span class="jiazhu">鈔，楚交翻。</span>重其賞募，所虜獲者，皆以畀之。外沮其勢，<span class="jiazhu">沮，在呂翻。</span>內離其交，必不戰而定。」</span>乃移檄告諭諸羌，爲光等所詿誤者原之；<span class="jiazhu">詿，古賣翻。</span>能斬賊帥送首者當加封賞。<span class="jiazhu">帥，所類翻。</span>於是光部黨斬送光首，其餘皆安堵如故。</p>
<p class="em2 strong" id="online_toc_62"><a class="gg-link" href="#online_toc_62"></a><span class="yinwen">21</span>邢貞至吳，吳人以爲宜稱上將軍，九州伯，<span class="jiazhu"><span class="shu-ming">王制</span>九州，其一州爲天子之縣內，八州八伯。</span>不當受魏封。吳王曰：<span class="yinhao">「九州伯，於古未聞也。昔沛公亦受項羽封爲漢王，<span class="jiazhu">事見九卷漢高帝元年。</span>蓋時宜耳，復何損邪！」</span><span class="jiazhu">復，扶又翻；後同。</span>遂受之。吳王出都亭候貞，貞入門，不下車。張昭謂貞曰：<span class="yinhao">「夫禮無不敬，法無不行。而君敢自尊大，豈以江南寡弱，無方寸之刃故乎！」</span>貞卽遽下車。中郎將琅邪徐盛忿憤，顧謂同列曰：<span class="yinhao">「盛等不能奮身出命，爲國家幷許、洛，吞巴、蜀，<span class="jiazhu">爲，于僞翻。</span>而令吾君與貞盟，不亦辱乎！」</span>因涕泣橫流。貞聞之，謂其徒曰：<span class="yinhao">「江東將相如此，非久下人者也。」</span><span class="jiazhu">觀貞此言，善覘國者也。使還之日，嘗以復於魏主否？然觀貞以張昭之言而下車，則其氣已奪矣。</span></p>
<p class="em2 strong" id="online_toc_63"><a class="gg-link" href="#online_toc_63"></a>吳主<span class="jiaozhusup">【章：甲十六行本「主」作「王」；乙十一行本同；下均同。】</span>遣中大夫南陽趙咨入謝。帝問曰：<span class="yinhao">「吳主何等主也﹖」</span>對曰：<span class="yinhao">「聰明、仁智、雄略之主也。」</span>帝問其狀，對曰：<span class="yinhao">「納魯肅於凡品，是其聰也；拔呂蒙於行陳，是其明也；<span class="jiazhu">行，戶剛翻。陳，讀曰陣。</span>獲于禁而不害，是其仁也；取荊州兵不血刃，是其智也；據三州虎視於天下，<span class="jiazhu">三州：荊、揚、交也。</span>是其雄也；屈身於陛下，是其略也。」</span>帝曰：<span class="yinhao">「吳王頗知學乎？」</span>咨曰：<span class="yinhao">「吳王浮江萬艘，<span class="jiazhu">艘，蘇刀翻。</span>帶甲百萬，任賢使能，志存經略，雖有餘閒，博覽書傳，<span class="jiazhu">傳，直戀翻。</span>歷史籍，采奇異，<span class="jiaozhusup">【張：「奇異」作「微奧」。】</span>不效書生尋章摘句而已。」</span><span class="jiazhu">帝好文章，故趙咨以此言譏之。<span class="yinhao">「摘」</span>，蜀本作<span class="yinhao">「擿」</span>。</span>帝曰：<span class="yinhao">「吳可征否？」</span>對曰：<span class="yinhao">「大國有征伐之兵，小國有備禦之固。」</span><span class="jiazhu">此二語本之<span class="shu-ming">管子</span>。</span>帝曰：<span class="yinhao">「吳難魏乎？」</span>對曰：<span class="yinhao">「帶甲百萬，江、漢爲池，何難之有！」</span>帝曰：<span class="yinhao">「吳如大夫者幾人？」</span>對曰：<span class="yinhao">「聰明特達者，八九十人；如臣之比，車載斗量，不可勝數。」</span><span class="jiazhu">量，音良。勝，音升。</span></p>
<p class="em2 strong" id="online_toc_64"><a class="gg-link" href="#online_toc_64"></a>帝遣使求雀頭香、大貝、明珠、象牙、犀角、玳瑁、孔雀、翡翠、鬭鴨、長鳴雞於吳。<span class="jiazhu"><span class="shu-ming">本草</span>以香附子爲雀頭香。此物處處有之，非珍也，恐別是一物。貝，質白如玉，紫點爲文，皆行列相當。明珠，出合浦，大者徑寸。象出交趾，雄者有兩長牙，長丈餘。犀亦出交趾，惟通天犀最貴，角有白理如線，置米羣雞中，雞往啄米，見犀輒驚卻，南人呼爲駭雞犀。玳瑁狀如龜，腹背甲有烘點，其大者如盤盂。<span class="shu-ming">諸藩志</span>：瑇瑁形如龜、黿，背甲十三片，黑白班文間錯，邊欄缺齧如鋸。無足而有四鬣，前長後短，以鬣棹水而行。鬣與首斑文如甲。老者甲厚而黑白分明，少者甲薄而花字模糊。世傳鞭血成斑者，妄也。孔雀，生羅州，雄者尾金翠色，光耀可愛。<span class="shu-ming">埤雅</span>曰：<span class="shu-ming">博物志</span>云：孔雀尾多變色，或紅或黃，諭如雲霞，其色不定。人拍其尾則舞。尾有金翠，五年而後成。始生三年，金翠尙小。初春乃生，三四月後復凋，與花萼俱衰榮。人採其尾以飾扇拂，生取則金翠之色不減。南人取其尾者，握刀蔽于叢竹潛隱之處，伺過，急斬其尾，若不卽斷，回首一顧，金翠無復光彩。每欲小棲，先擇置尾之地。故欲生捕，候雨甚則往擒之，尾霑而重，不能高翔，人雖至，且愛其尾，不復鶱揚也。翡翠，大小一如雀，雄赤曰翡，雌青曰翠，羽可爲飾。鴨馴狎，能鬭者難得。長鳴雞者，其鳴聲長也。</span>吳羣臣曰：<span class="yinhao">「荊、揚二州，貢有常典。<span class="jiazhu">禹別九州，任土作貢，此常典也。</span>魏所求珍玩之物，非禮也，宜勿與。」</span>吳王曰：<span class="yinhao">「方有事於西北，<span class="jiazhu">謂與蜀相距，復須備魏也。</span>江表元元，恃主爲命。彼所求者，於我瓦石耳，孤何惜焉！且彼在諒闇之中，<span class="jiazhu">闇，音陰。</span>而所求若此，寧可與言禮哉！」</span>皆具以與之。<span class="jiazhu">史言帝爲敵國所窺。</span></p>
<p class="em2 strong" id="online_toc_65"><a class="gg-link" href="#online_toc_65"></a><span class="yinwen">22</span>吳王以其子登爲太子，妙選師友：以南郡太守諸葛瑾之子恪、綏遠將軍張昭之子休、<span class="jiazhu">沈約<span class="shu-ming">志</span>，四十號將軍，綏遠第十四。</span>大理吳郡顧雍之子譚、偏將軍廬江陳武之子表皆爲中庶子，入講詩書，出從騎射，<span class="jiazhu">騎，奇寄翻。</span>謂之四友。登接待僚屬，略用布衣之禮。</p>
<p class="em2 strong" id="online_toc_66"><a class="gg-link" href="#online_toc_66"></a><span class="yinwen">23</span>十二月，帝行東巡。</p>
<p class="em2 strong" id="online_toc_67"><a class="gg-link" href="#online_toc_67"></a><span class="yinwen">24</span>帝欲封吳王子登爲萬戶侯，吳王以登年幼，上書辭不受；復遣西曹掾吳興<span class="jiaozhusup">【章：甲十六行本「興」作「郡」；乙十一行本同；孔本同。】</span>沈珩入謝，<span class="jiazhu"><span class="shu-ming">姓譜</span>：沈姓出吳興，本自周文王第十子耼季，食采於沈，卽汝南平輿沈亭是也，子孫以國爲氏。及楚莊王之子公子眞封於沈鹿，其後有沈尹戌、沈諸梁。珩，音行。</span>幷獻方物。帝問曰：<span class="yinhao">「吳嫌魏東向乎？」</span>珩曰：<span class="yinhao">「不嫌。」</span>曰：<span class="yinhao">「何以？」</span>曰：<span class="yinhao">「信持舊盟，言歸于好，<span class="jiazhu">好，呼到翻。</span>是以不嫌；若魏渝盟，自有豫備。」</span>又問：<span class="yinhao">「聞太子當來，寧然乎？」</span>珩曰：<span class="yinhao">「臣在東朝，朝不坐，宴不與，<span class="jiazhu">吳在江東，故曰東朝。<span class="yinhao">「朝不坐宴不與」</span>，<span class="shu-ming">記·檀弓</span>記尹商陽之言。朝，直遙翻。</span>若此之議，無所聞也。」</span>帝善之。</p>
<p class="em2 strong" id="online_toc_68"><a class="gg-link" href="#online_toc_68"></a>吳王於武昌臨釣臺<span class="jiazhu"><span class="shu-ming">水經</span>，武昌有樊山，北背大江，江上有釣臺。</span>飲酒，大醉，使人以水灑羣臣<span class="jiazhu">醉者，以水灑之醒，然後能飲。</span>曰：<span class="yinhao">「今日酣飲，惟醉墮臺中，乃當止耳！」</span>張昭正色不言，出外，車中坐。王遣人呼昭還入，謂曰：<span class="yinhao">「爲共作樂耳，<span class="jiazhu">樂，音洛；下同。</span>公何爲怒乎？」</span>昭對曰：<span class="yinhao">「昔紂爲糟丘酒池，長夜之飲，<span class="jiazhu">紂以酒爲池，糟丘足以望七里，一鼓而牛飲者三千人。懸肉爲林，使男女倮逐於其間，爲長夜之飲。</span>當時亦以爲樂，不以爲惡也。」</span>王默然慙，遂罷酒。</p>
<p class="em2 strong" id="online_toc_69"><a class="gg-link" href="#online_toc_69"></a>吳王與羣臣飲，自起行酒，虞翻伏地，陽醉不持；王去，翻起坐。<span class="jiazhu">翻爲是者，所以諫也。</span>王大怒，手劍欲擊之，<span class="jiazhu">手劍，手援劍也。<span class="shu-ming">記</span>曰：子手弓。手，守又翻。</span>侍坐者莫不惶遽。<span class="jiazhu">坐，徂臥翻。</span>惟大司農劉基起抱王，諫曰：<span class="yinhao">「大王以三爵之後，手殺善士，雖翻有罪，天下孰知之！<span class="jiazhu">古者，臣侍君宴，不過三爵，懼其失節也。</span>且大王以能容賢蓄衆，故海內望風；今一朝棄之，可乎！」</span>王曰：<span class="yinhao">「曹孟德尙殺孔文舉，<span class="jiazhu">事見六十五卷漢獻帝建安十三年。</span>孤於虞翻何有哉！」</span>基曰：<span class="yinhao">「孟德輕害士人，天下非之。大王躬行德義，欲與堯、舜比隆，何得自喻於彼乎？」</span>翻由是得免。王因敕左右：<span class="yinhao">「自今酒後言殺，皆不得殺。」</span>基，繇之子也。<span class="jiazhu">劉繇爲孫策所襲，走死。</span></p>
<p class="em2 strong" id="online_toc_70"><a class="gg-link" href="#online_toc_70"></a><span class="yinwen">25</span>初，太祖旣克蹋頓，<span class="jiazhu">事見六十五卷漢獻帝建安十二年。蹋，徒臘翻。</span>而烏桓浸衰，鮮卑大人步度根、軻比能、素利、彌加、厥機等因閻柔上貢獻，求通市，<span class="jiazhu">通關市，以其土物與中國互市也。上，時掌翻。</span>太祖皆表寵以爲王。軻比能本小種鮮卑，<span class="jiazhu">種，章勇翻。</span>以勇健廉平爲衆所服，由是能威制諸部，最爲強盛，<span class="jiazhu">徒勇健而不廉平，未必能制諸部也。</span>自雲中、五原以東抵遼水，皆爲鮮卑庭。軻比能與素利、彌加割地統御，各有分界。<span class="jiazhu">分，扶問翻。</span>軻比能部落近塞，<span class="jiazhu">近，其靳翻。</span>中國人多亡叛歸之；素利等在遼西、右北平、漁陽塞外，道遠，故不爲邊患。帝以平虜校尉牽招爲護鮮卑校尉，南陽太守田豫爲護烏桓校尉，使鎭撫之。</p>
<div class="yeartoc" id="year_toc_222"><p class="strong" id="online_toc_71"><a class="gg-link" href="#online_toc_71"></a><span class="section" id="title-5"><span data-head-description="世祖文皇帝上" data-head-level="h4" data-head-title="黃初三年">三年</span></span><span class="biaozhusup" data-rel="">（壬寅、二二二年）</span></p></div>
<p class="em2 strong" id="online_toc_72"><a class="gg-link" href="#online_toc_72"></a><span class="yinwen">1</span>春，正月，丙寅朔，日有食之。</p>
<p class="em2 strong" id="online_toc_73"><a class="gg-link" href="#online_toc_73"></a><span class="yinwen">2</span>庚午，帝行如許昌。<span class="jiazhu"><span class="shu-ming">晉志</span>曰：漢獻帝都許，魏受禪，徙都洛陽。許宮室、武庫存焉，改爲許昌。</span></p>
<p class="em2 strong" id="online_toc_74"><a class="gg-link" href="#online_toc_74"></a><span class="yinwen">3</span>詔曰：<span class="yinhao">「今之計、孝，<span class="jiazhu">計、孝，上計吏及孝廉也。</span>古之貢士也；若限年然後取士，是呂尙、周晉不顯於前世也。<span class="jiazhu">呂尙，年八十餘，文王以爲師。周太子晉，少有令名。</span>其令郡國所選，勿拘老幼；儒通經術，吏達文法，到皆試用。有司糾故不以實者。」</span><span class="jiazhu">故不以實，謂用意爲姦欺者。</span></p>
<p class="em2 strong" id="online_toc_75"><a class="gg-link" href="#online_toc_75"></a><span class="yinwen">4</span>二月，鄯善、龜茲、于闐王各遣使奉獻。<span class="jiazhu">鄯，上扇翻。龜茲，音丘慈。闐，徒賢翻，又徒見翻。</span>是後西域復通，置戊己校尉。<span class="jiazhu">漢自安帝以後，未嘗不欲通西域，訖不能通。今雖置戊己校尉，亦不能如漢之屯田車師也。復，扶又翻。</span></p>
<p class="em2 strong" id="online_toc_76"><a class="gg-link" href="#online_toc_76"></a><span class="yinwen">5</span>漢主自秭歸將進擊吳，治中從事黃權諫曰：<span class="yinhao">「吳人悍戰，而水軍沿流，進易退難。<span class="jiazhu">捍，下罕翻，下旰翻。易，以豉翻。</span>臣請爲先驅以當寇，陛下宜爲後鎭。」</span>漢主不從，以權爲鎭北將軍，使督江北諸軍；<span class="jiazhu">爲漢主兵敗、權不能自反張本。</span>自率諸將，自江南緣山截領，<span class="jiazhu">領，古嶺字通。</span>軍於夷道猇亭。<span class="jiazhu">裴松之曰：猇，許交翻。夷道縣漢屬南郡，吳屬宜都郡。</span>吳將皆欲迎擊之。<span class="jiazhu">將，卽亮翻。</span>陸遜曰：<span class="yinhao">「備舉軍東下，銳氣始盛；且乘高守險，難可卒攻。<span class="jiazhu">卒，讀曰猝。</span>攻之縱下，猶難盡克，若有不利，損我大勢，非小故也。今但且獎厲將士，廣施方略，以觀其變。若此間是平原曠野，當恐有顚沛交逐之憂；今緣山行軍，勢不得展，自當罷於木石之間，徐制其敝耳。」</span><span class="jiazhu">罷，讀曰疲。魏人言陸議見兵勢，正由此耳。</span>諸將不解，<span class="jiazhu">解，古買翻，曉也。</span>以爲遜畏之，各懷憤恨。</p>
<p class="em2 strong" id="online_toc_77"><a class="gg-link" href="#online_toc_77"></a>漢人自佷山通武陵，<span class="jiazhu">佷山縣，前漢屬武陵郡；吳屬宜都郡。孟康曰：佷，音桓。唐峽州辰陽縣有佷山。佷，音銀。杜佑曰：峽州長楊縣，漢佷山縣。余按：<span class="shu-ming">唐志</span><span class="yinhao">「辰陽」</span>，誤也，當作<span class="yinhao">「長陽」</span>。</span>使侍中襄陽馬良以金錦賜五谿諸蠻夷，授以官爵。<span class="jiazhu">爲馬良不得還蜀張本。</span></p>
<p class="em2 strong" id="online_toc_78"><a class="gg-link" href="#online_toc_78"></a><span class="yinwen">6</span>三月，乙丑，立皇子齊公叡爲平原王、皇弟鄢陵公彰等皆進爵爲王。甲戌，立皇子霖爲河東王。</p>
<p class="em2 strong" id="online_toc_79"><a class="gg-link" href="#online_toc_79"></a><span class="yinwen">7</span>甲午，帝行如襄邑。</p>
<p class="em2 strong" id="online_toc_80"><a class="gg-link" href="#online_toc_80"></a><span class="yinwen">8</span>夏，四月，戊申，立鄄城侯植爲鄄城王。<span class="jiazhu">鄄，音絹。</span>是時，諸侯王皆寄地空名而無其實；王國各有老兵百餘人以爲守衞，隔絕千里之外，不聽朝聘，爲設防輔監國之官以伺察之；<span class="jiazhu">防輔者，言防其爲非而輔之以正也。監國，卽監國謁者也。朝，直遙翻。爲，于僞翻。</span>雖有王侯之號而儕於匹夫，<span class="jiazhu">儕，士皆翻。</span>皆思爲布衣而不能得。法旣峻切，諸侯王過惡日聞；獨北海王袞謹愼好學，<span class="jiazhu">好，呼到翻。</span>未嘗有失。文學、防輔相與言曰：<span class="jiazhu"><span class="shu-ming">晉·百官志</span>：王國置師友、文學各一人。防輔不書者，魏氏防制藩國過差，晉武帝懲其失而不置也。</span><span class="yinhao">「受詔察王舉措，有過當奏，有善亦宜以聞。」</span>遂共表稱陳袞美。袞聞之，大驚懼，責讓文學曰：<span class="yinhao">「脩身自守，常人之行耳，<span class="jiazhu">行，下孟翻。</span>而諸君乃以上聞，是適所以增其負累也。<span class="jiazhu">累，力瑞翻。</span>且如有善，何患不聞，而遽共如是，是非所以爲益也。」</span><span class="jiazhu">袞之言，漢北海王睦之故智也。</span></p>
<p class="em2 strong" id="online_toc_81"><a class="gg-link" href="#online_toc_81"></a><span class="yinwen">9</span>癸亥，帝還許昌。</p>
<p class="em2 strong" id="online_toc_82"><a class="gg-link" href="#online_toc_82"></a><span class="yinwen">10</span>五月，以江南八郡爲荊州，江北諸郡爲郢州。<span class="jiazhu">旣以孫權爲荊州牧，統江南八郡，故以江北諸郡置郢州，吳自立，則郢州廢矣。</span></p>
<p class="em2 strong" id="online_toc_83"><a class="gg-link" href="#online_toc_83"></a><span class="yinwen">11</span>漢人自巫峽建平連營至夷陵界，<span class="jiazhu"><span class="shu-ming">水經註</span>，巫峽首尾一百六十里。巫縣屬建平郡，則巫峽正在建平郡界，至夷陵則爲宜都郡界。然孫休永安三年始分宜都立建平郡，此時未有建平也，史追書耳。杜佑曰：吳建平，今巴東郡。</span>立數十屯，以馮習爲大督，張南爲前部督，自正月與吳相拒，至六月不決。漢主遣吳班將數千人於平地立營，吳將帥皆欲擊之，陸遜曰：<span class="yinhao">「此必有譎，且觀之。」</span><span class="jiazhu">譎，古穴翻。</span>漢主知其計不行，乃引伏兵八千從谷中出，遜曰：<span class="yinhao">「所以不聽諸君擊班者，揣之必有巧故也。」</span><span class="jiazhu">揣，初委翻。</span>遜上疏於吳王曰：<span class="yinhao">「夷陵要害，國之關限，<span class="jiazhu">自三峽下夷陵，連山疊嶂，江行其中，迴旋湍激。至西陵峽口，始漫爲平流。夷陵正當峽口，故以爲吳之關限。</span>雖爲易得，亦復易失。<span class="jiazhu">易，以豉翻。復，扶又翻；下同。</span>失之，非徒損一郡之地，荊州可憂，今日爭之，當令必諧。備干天常，不守窟穴而敢自送，臣雖不材，憑奉威靈，以順討逆，破壞在近，無可憂者。臣初嫌之水陸俱進，今反捨船就步，處處結營，察其布置，必無他變。伏願至尊高枕，不以爲念也。」</span><span class="jiazhu">枕，職任翻。</span></p>
<p class="em2 strong" id="online_toc_84"><a class="gg-link" href="#online_toc_84"></a>閏月，遜將進攻漢軍，諸將並曰：<span class="yinhao">「攻備當在初，今乃令入五六百里，相守經七八月，其諸要害皆已固守，擊之必無利矣。」</span>遜曰：<span class="yinhao">「備是猾虜，更嘗事多，<span class="jiazhu">更，工衡翻。</span>其軍始集，思慮精專，未可干也。今住已久，不得我便，兵疲意沮，計不復生。掎角此寇，<span class="jiazhu"><span class="shu-ming">左傳</span>：晉人角之，諸戎掎之。角者，當前與之角；掎者，從後掎其足也。沮，在呂翻。掎，居蟻翻。</span>正在今日。」</span>乃先攻一營，不利，諸將皆曰：<span class="yinhao">「空殺兵耳！」</span>遜曰：<span class="yinhao">「吾已曉破之之術。」</span>乃敕各持一把茅，以火攻，拔之；一爾勢成，<span class="jiazhu">言一拔營之頃，而兵之勝勢成也。一爾，猶言一如此也。</span>通率諸軍，同時俱攻，斬張南、馮習及胡王沙摩柯等首，破其四十餘營。漢將杜路、劉寧等窮逼請降。<span class="jiazhu">降，戶江翻；下同。</span></p>
<p class="em2 strong" id="online_toc_85"><a class="gg-link" href="#online_toc_85"></a>漢主升馬鞍山，<span class="jiazhu">今峽州夷陵縣有馬鞍山。</span>陳兵自繞，遜督促諸軍，四面蹙之，土崩瓦解，死者萬數。漢主夜遁，驛人自擔燒鐃鎧斷後，僅得入白帝城，<span class="jiazhu">漢主初連兵入夷陵界，沿路置驛，以達于白帝。及兵敗，諸軍潰散，惟驛人自擔所棄鐃鎧，燒之于隘以斷後，僅得脫也。據<span class="shu-ming">水經註</span>：燒鎧斷道處，地名石門，在秭歸縣西。杜佑曰：歸州巴東縣有石門山，劉備斷道處。鐃，尼交翻，如鈴，無舌而有秉。<span class="shu-ming">周禮</span>，以金鐃止鼓。軍中所用也。斷，丁管翻。</span>其舟船、器械，水、步軍資，一時略盡，尸骸塞江而下。<span class="jiazhu">塞，悉則翻。</span>漢主大慙恚曰：<span class="yinhao">「吾乃爲陸遜所折辱，豈非天耶！」</span><span class="jiazhu">依險行兵，敵扼其衝，情見勢屈；敵乘其懈，至於失師，此非天也。</span>將軍義陽傅肜爲後殿，<span class="jiazhu">魏文帝分南陽郡立義陽郡，又立義陽縣屬焉。此在肜入蜀之後，史追書也。肜，余中翻。殿，丁練翻。</span>兵衆盡死，肜氣益烈。吳人諭之使降，肜罵曰：<span class="yinhao">「吳狗，安有漢將軍而降者！」</span>遂死之。從事祭酒程畿泝江而退，<span class="jiazhu">從事祭酒，諸從事之長也。</span>衆曰：<span class="yinhao">「後追將至，宜解舫輕行。」</span><span class="jiazhu">舫，甫妄翻。方舟曰舫；又，並兩舟曰舫。</span>畿曰：<span class="yinhao">「吾在軍，未習爲敵之走也。」</span>亦死之。<span class="jiazhu">言擐甲執兵以臨敵，固欲就死，未嘗習走也。</span></p>
<p class="em2 strong" id="online_toc_86"><a class="gg-link" href="#online_toc_86"></a>初，吳安東中郎將孫桓別擊漢前鋒於夷道，<span class="jiazhu">夷道縣，漢屬南郡，吳屬宜都郡。</span>爲漢所圍，求救於陸遜，遜曰：<span class="yinhao">「未可。」</span>諸將曰：<span class="yinhao">「孫安東，公族，見圍已困，柰何不救？」</span>遜曰：<span class="yinhao">「安東得士衆心，城牢糧足，無可憂也。待吾計展，欲不救安東，安東自解。」</span>及方略大施，漢果奔潰。桓後見遜曰：<span class="yinhao">「前實怨不見救；定至今日，<span class="jiazhu">言至今日而事始定。</span>乃知調度自有方耳！」</span><span class="jiazhu">調，徒弔翻。</span></p>
<p class="em2 strong" id="online_toc_87"><a class="gg-link" href="#online_toc_87"></a>初，遜爲大都督，諸將或討逆時舊將，<span class="jiazhu">討逆，謂孫策也。</span>或公室貴戚，各自矜持，<span class="jiaozhusup">【章：甲十六行本「持」作「恃」；乙十一行本同；張校同。】</span>不相聽從。遜按劍曰：<span class="yinhao">「劉備天下知名，曹操所憚，今在疆界，此強對也。<span class="jiazhu">強對，猶言強敵。</span>諸君並荷國恩，<span class="jiazhu">荷，下可翻。</span>當相輯睦，共翦此虜，上報所受，<span class="jiazhu">高爵厚祿，受恩多矣；總兵扞敵，受任重矣；皆當有以上報。</span>而不相順，何也？僕雖書生，受命主上，國家所以屈諸君使相承望者，以僕尺寸可稱，能忍辱負重故也。<span class="jiazhu">忍辱，言能容諸將；負重，則自任也。</span>各在其事，豈復得辭！<span class="jiazhu">復，扶又翻。</span>軍令有常，不可犯也！」</span><span class="jiazhu">言將行軍法也。</span>及至破備，計多出遜，諸將乃服。吳王聞之曰：<span class="yinhao">「公何以初不啓諸將違節度者邪？」</span>對曰：<span class="yinhao">「受恩深重，此諸將或任腹心，或堪爪牙，或是功臣，皆國家所當與共克定大事者，臣竊慕相如、寇恂相下之義以濟國事。」</span><span class="jiazhu">相如事見四卷周赧王三十六年。寇恂事見四十卷漢光武建武二年。</span>王大笑稱善，加遜輔國將軍，<span class="jiazhu"><span class="shu-ming">晉·職官志</span>：輔國大將軍，位從公，其號蓋始於漢獻帝以命伏完，然猶未加大。</span>領荊州牧，改封江陵侯。</p>
<p class="em2 strong" id="online_toc_88"><a class="gg-link" href="#online_toc_88"></a>初，諸葛亮與尙書令法正好尙不同，<span class="jiazhu">好，呼到翻。</span>而以公義相取，亮每奇正智術。及漢主伐吳而敗，時正已卒，亮嘆曰：<span class="yinhao">「孝直若在，必能制主上東行；就使東行，必不傾危矣。」</span><span class="jiazhu">觀孔明此言，不以漢主伐吳爲可，然而不諫者，以漢主怒盛而不可阻，且得上流，可以勝也。兵勢無常，在於觀變出奇，故曰孝直在必不傾危。</span>漢主在白帝，徐盛、潘璋、宋謙等各競表言<span class="yinhao">「備必可禽，乞復攻之。」</span><span class="jiazhu">復，扶又翻。</span>吳王以問陸遜。遜與朱然、駱統上言曰：<span class="yinhao">「曹丕大合士衆，外託助國討備，內實有姦心，謹決計輒還。」</span><span class="jiazhu">曹公不追關羽，陸遜不再攻劉備，其所見固同也。以智遇智，三國所以鼎立歟！</span></p>
<p class="em2 strong" id="online_toc_89"><a class="gg-link" href="#online_toc_89"></a>初，帝聞漢兵樹栅連營七百餘里，謂羣臣曰：<span class="yinhao">「備不曉兵，豈有七百里營可以拒敵者乎！『苞原隰險阻而爲軍者爲敵所禽』，此兵忌也。孫權上事今至矣。」</span><span class="jiazhu">上事，謂上奏言兵事也。上，時掌翻。</span>後七日，吳破漢書到。</p>
<p class="em2 strong" id="online_toc_90"><a class="gg-link" href="#online_toc_90"></a><span class="yinwen">12</span>秋，七月，冀州大蝗，饑。</p>
<p class="em2 strong" id="online_toc_91"><a class="gg-link" href="#online_toc_91"></a><span class="yinwen">13</span>漢主旣敗走，黃權在江北，道絕，不得還，八月，率其衆來降。<span class="jiazhu">降，戶江翻；下同。</span>漢有司請收權妻子，漢主曰：<span class="yinhao">「孤負黃權，權不負孤也。」</span><span class="jiazhu">以不能用權言也。</span>待之如初。帝謂權曰：<span class="yinhao">「君捨逆效順，欲追蹤陳、韓邪？」</span><span class="jiazhu">陳、韓謂韓信、陳平去楚歸漢。</span>對曰：<span class="yinhao">「臣過受劉主殊遇，降吳不可，還蜀無路，是以歸命。且敗軍之將，免死爲幸，何古人之可慕也！」</span>帝善之，拜爲鎭南將軍，封育陽侯，<span class="jiazhu">自此以後，皆名號侯，不復註其國邑；其地名難知者，猶爲之註。</span>加侍中，使陪乘。<span class="jiazhu">陪乘，猶驂乘也。乘，繩證翻。</span>蜀降人或云漢誅權妻子，帝詔權發喪。權曰：<span class="yinhao">「臣與劉、葛推誠相信，<span class="jiazhu">葛，謂諸葛孔明。</span>明臣本志。竊疑未實，請須。」</span><span class="jiazhu">須，待也。</span>後得審問，果如所言。馬良亦死於五谿。</p>
<p class="em2 strong" id="online_toc_92"><a class="gg-link" href="#online_toc_92"></a><span class="yinwen">14</span>九月，甲午，詔曰：<span class="yinhao">「夫婦人與政，亂之本也。<span class="jiazhu">與，讀曰豫。</span>自今以後，羣臣不得奏事太后，后族之家不得當輔政之任，又不得橫受茅土之爵。<span class="jiazhu">橫，戶孟翻。</span>以此詔傳之後世，若有背違，<span class="jiazhu">背，蒲妹翻。</span>天下共誅之。」</span>卞太后每見外親，不假以顏色，常言：<span class="yinhao">「居處當節儉，<span class="jiazhu">處，昌呂翻。</span>不當望賞、念自佚也。外舍當怪吾遇之太薄，<span class="jiazhu">后妃謂其外家爲外舍。</span>吾自有常度故也。吾事武帝四五十年，行儉日久，不能自變爲奢。有犯科禁者，吾且能加罪一等耳，<span class="jiazhu">言罪加於常人犯法者一等也。</span>莫望錢米恩貸也。」</span></p>
<p class="em2 strong" id="online_toc_93"><a class="gg-link" href="#online_toc_93"></a><span class="yinwen">15</span>帝將立郭貴嬪爲后，中郎棧潛上疏曰：<span class="jiazhu">漢三署中郎及虎賁、羽林中郎，皆秩比六百石。魏文帝自五官中郎將登極，省五官將，惟左·右中郎及虎賁、羽林中郎。棧，仕限翻。丁度曰：姓也。何氏<span class="shu-ming">姓苑</span>：棧姓出任城。棧潛，任城人也；蓋自潛始著。棧，士限翻。</span><span class="yinhao">「夫后妃之德，盛衰治亂所由生也。是以聖哲愼立元妃，必取先代世族之家，擇其令淑，以統六宮，虔奉宗廟。<span class="shu-ming">易</span>曰：『家道正而天下定。』<span class="jiazhu"><span class="shu-ming">易·家人</span>曰：夫夫婦婦而家道正，家道正而天下定矣。</span>由內及外，先王之令典也。<span class="shu-ming">春秋</span>書宗人釁夏云：『無以妾爲夫人之禮。』<span class="jiazhu">賈公彥曰：襄二十四年，公子荊之母嬖，將以爲夫人，使宗人釁夏獻其立夫人之禮。對曰：<span class="yinhao">「無之。」</span>公怒曰：<span class="yinhao">「汝爲宗司，立夫人，國之大禮也，何故無之？」</span>對曰：<span class="yinhao">「周公、武公娶于薛，孝公、惠公娶于商，自桓以下娶于齊，此禮也則有；若以妾爲夫人，則固無其禮也。」</span>公卒立之。</span>齊桓誓命于葵丘，亦曰『無以妾爲妻』。<span class="jiazhu">見<span class="shu-ming">孟子</span>。</span>令後宮嬖寵，常亞乘輿。<span class="jiazhu">嬖，卑義翻，又博計翻。乘，繩證翻。</span>若因愛登后，使賤人暴貴，臣恐後世下陵上替，開張非度，<span class="jiazhu">非度，猶言非法。</span>亂自上起也。」</span>帝不從。庚子，立皇后郭氏。</p>
<p class="em2 strong" id="online_toc_94"><a class="gg-link" href="#online_toc_94"></a><span class="yinwen">16</span>初，吳王遣于禁護軍浩周、<span class="jiazhu">浩，姓也。<span class="shu-ming">姓譜</span>：漢有青州刺史浩賞。</span>軍司馬東里袞<span class="jiazhu">東里之先，以居里爲氏。</span>詣帝，自陳誠款，辭甚恭慤。帝問周等：<span class="yinhao">「權可信乎？」</span>周以爲權必臣服，而袞謂其不可必服。帝悅周言，以爲有以知之，故立爲吳王，復使周至吳。<span class="jiazhu">復，扶又翻。</span>周謂吳王曰：<span class="yinhao">「陛下未信王遣子入侍，周以闔門百口明之。」</span>吳王爲之流涕霑襟，<span class="jiazhu">爲，于僞翻。</span>指天爲誓。周還而侍子不至，但多設虛辭。帝欲遣侍中辛毗、尙書桓階往與盟誓，幷責任子，吳王辭讓不受。帝怒，欲伐之，劉曄曰：<span class="yinhao">「彼新得志，上下齊心，而阻帶江湖，不可倉卒制也。」</span><span class="jiazhu">卒，讀曰猝。</span>帝不從。</p>
<p class="em2 strong" id="online_toc_95"><a class="gg-link" href="#online_toc_95"></a>九月，命征東大將軍曹休、前將軍張遼、鎭東將軍臧霸出洞口，<span class="jiazhu">據<span class="shu-ming">張遼傳</span>，帝遣遼與曹休至海陵，臨江與諸將破呂範。又據<span class="shu-ming">賀齊傳</span>，齊督扶州以上至皖。黃武初，魏使曹休來伐，齊住新市，會洞口諸軍遭風流溺，賴齊未濟，諸將倚以爲勢，休等憚之，遂引軍還。又據<span class="shu-ming">王淩傳</span>，遼等至廣陵臨江。蓋廣陵卽海陵也。蕭子顯曰：南兗州刺史每以秋月出海陵觀濤；與京口對岸。又據<span class="shu-ming">晉書·譙王尙之傳</span>，桓玄攻尙之于歷陽，使馮該斷洞浦，焚舟艦。則洞口在歷陽江邊明矣。</span>大將軍曹仁出濡須，上軍大將軍曹眞、征南大將軍夏侯尙、左將軍張郃、右將軍徐晃圍南郡。<span class="jiazhu">郃，古合翻。</span>吳建威將軍呂範督五軍，以舟軍拒休等，左將軍諸葛瑾、平北將軍潘璋、將軍楊粲救南郡，裨將軍朱桓以濡須督拒曹仁。</p>
<p class="em2 strong" id="online_toc_96"><a class="gg-link" href="#online_toc_96"></a><span class="yinwen">17</span>冬，十月，甲子，表首陽山東爲壽陵，<span class="jiazhu">首陽山在洛陽東北。</span>作終制，務從儉薄，不臧金玉，<span class="jiazhu">臧，讀曰藏。</span>一用瓦器。令以此詔藏之宗廟，副在尙書、祕書、三府。<span class="jiazhu">其副本在尙書及祕書及三公府也。前<span class="yinhao">「臧」</span>字因舊史，後<span class="yinhao">「藏」</span>字用今字。</span></p>
<p class="em2 strong" id="online_toc_97"><a class="gg-link" href="#online_toc_97"></a><span class="yinwen">18</span>吳王以揚越蠻夷多未平集，乃卑辭上書，求自改厲；<span class="yinhao">「若罪在難除，必不見置，當奉還土地民人，寄命交州以終餘年。」</span>又與浩周書云：<span class="yinhao">「欲爲子登求昏宗室；」</span><span class="jiazhu">爲，于僞翻。</span>又云：<span class="yinhao">「以登年弱，欲遣孫長緒、張子布隨登俱來。」</span><span class="jiazhu">孫卲，字長緒，吳王稱尊號，以卲爲丞相。</span>帝報曰：<span class="yinhao">「朕之與君，大義已定。豈樂勞師遠臨江、漢。<span class="jiazhu">樂，音洛。</span>若登身朝到，夕召兵還耳。」</span>於是吳王改元黃武，<span class="jiazhu">吳改元黃武，亦以五德之運，承漢爲土德也。</span>臨江拒守。</p>
<p class="em2 strong" id="online_toc_98"><a class="gg-link" href="#online_toc_98"></a>帝自許昌南征，復郢州爲荊州。<span class="jiazhu">是年二月置郢州，吳畔，復爲荊州。</span>十一月，辛丑，帝如宛。<span class="jiazhu">宛，於元翻。</span>曹休在洞口，自陳：<span class="yinhao">「願將銳卒<span class="jiazhu">將，卽亮翻。</span>虎步江南，因敵取資，事必克捷，若其無臣，不須爲念。」</span>帝恐休便渡江，驛馬止之。侍中董昭侍側，曰：<span class="yinhao">「竊見陛下有憂色，獨以休濟江故乎？今者渡江，人情所難，就休有此志，勢不獨行，當須諸將。臧霸等旣富且貴，無復他望，<span class="jiazhu">復，扶又翻。</span>但欲終其天年，保守祿祚而已，何肯乘危自投死地，以求徼倖！<span class="jiazhu">徼，堅堯翻。</span>苟霸等不進，休意自沮。<span class="jiazhu">沮，在呂翻。</span>臣恐陛下雖有敕渡之詔，猶必沈吟，未便從命也。」</span><span class="jiazhu">沈，持林翻。</span>頃之，會暴風吹吳呂範等船，綆纜悉斷，<span class="jiazhu">綆，古杏翻；纜，盧瞰翻；皆索也，所以維舟者也。</span>直詣休等營下，斬首獲生以千數，吳兵迸散。<span class="jiazhu">迸，北孟翻。</span>帝聞之，敕諸軍促渡。軍未時進，吳救船遂至，收軍還江南。曹休使臧霸追之，不利，將軍尹盧戰死。</p>
<p class="em2 strong" id="online_toc_99"><a class="gg-link" href="#online_toc_99"></a><span class="yinwen">19</span>庚申晦，日有食之。</p>
<p class="em2 strong" id="online_toc_100"><a class="gg-link" href="#online_toc_100"></a><span class="yinwen">20</span>吳王使太中大夫鄭泉聘于漢，漢太中大夫宗瑋報之，吳、漢復通。</p>
<p class="em2 strong" id="online_toc_101"><a class="gg-link" href="#online_toc_101"></a><span class="yinwen">21</span>漢主聞魏師大出，遺陸遜書曰：<span class="yinhao">「賊今已在江、漢，吾將復東，<span class="jiazhu">遺，于季翻。復，扶又翻；下同。</span>將軍謂其能然否？」</span>遜答曰：<span class="yinhao">「但恐軍新破，創夷未復，始求通親；<span class="jiazhu">通親，謂通使而交親也。創，初良翻。復，如字。</span>且當自補，未暇窮兵耳。若不推算，欲復以傾覆之餘遠送以來者，無所逃命。」</span></p>
<p class="em2 strong" id="online_toc_102"><a class="gg-link" href="#online_toc_102"></a><span class="yinwen">22</span>漢漢嘉太守黃元叛。<span class="jiazhu">漢嘉郡，本前漢青衣縣地，屬蜀郡；後漢順帝陽嘉二年，改爲漢嘉縣，屬蜀郡屬國，蜀分爲漢嘉郡。</span></p>
<p class="em2 strong" id="online_toc_103"><a class="gg-link" href="#online_toc_103"></a><span class="yinwen">23</span>吳將孫盛督萬人據江陵中洲，<span class="jiazhu">據<span class="shu-ming">潘璋傳</span>，則江陵中洲卽百里洲也。其洲自枝江縣西至上明，東及江津。江津北岸，卽江陵故城。</span>以爲南郡外援。</p>
</div></body></html>