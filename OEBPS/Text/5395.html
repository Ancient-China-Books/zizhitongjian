<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>資治通鑑-卷第十六・漢紀八・孝景皇帝下</title><meta content="width=device-width initial-scale=1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="漢紀八">漢紀八</span></span></h1>
<p id="p0"><a class="gg-link" href="#p0" onclick="return changeColor(this);"></a><span class="jiazhu">起強圉大淵獻<span class="biaozhusup" data-rel="">（丁亥）</span>，盡上章困敦<span class="biaozhusup" data-rel="">（庚子）</span>，凡十四年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="孝景皇帝下">孝景皇帝下</span></span></h5>
<div class="yt" id="y0154"><p class="strong" id="p1"><a class="gg-link" href="#p1" onclick="return changeColor(this);"></a><span class="section" id="title-3"><span data-head-description="孝景皇帝下" data-head-level="h4" data-head-title="前三年">前三年</span></span><span class="biaozhusup" data-rel="">（丁亥、前一五四年）</span></p></div>
<p class="em2 strong" id="p2"><a class="gg-link" href="#p2" onclick="return changeColor(this);"></a><span class="yinwen">1</span>冬，十月，梁王來朝。<span class="jiazhu">朝，直遙翻。</span>時上未置太子，與梁王宴飲，從容言曰：<span class="jiazhu">從，千容翻。</span><span class="yinhao">「千秋萬歲後傳於王。」</span>王辭謝，雖知非至言，然心內喜；<span class="jiazhu">孔穎達曰：喜者，外竟<span class="jiaozhusup">〔竟　元刻初印本作意。郭立暄：元刻初印本、早印乙本如此，吳本同，陳本作『外境』，胡本改『外竟』。按宋本<span class="shu-ming">禮記正義</span>作『外竟』。〕</span>會心之謂。</span>太后亦然。詹事竇嬰<span class="jiazhu">班<span class="shu-ming">表</span>：詹事，秦官，掌皇后、太子家。應劭曰：詹，省也，給也。臣瓚曰：<span class="shu-ming">茂陵書</span>：詹事，秩眞二千石。師古曰：皇后、太子各置詹事，隨其所在以名官。</span>引卮酒進上曰：<span class="yinhao">「天下者，高祖之天下，父子相傳，漢之約也；上何以得傳梁王！」</span>太后由此憎嬰；<span class="jiazhu">引酒進之，蓋罰爵也。</span>嬰因病免；太后除嬰門籍，不得朝請。<span class="jiazhu">門籍，出入宮殿門之籍也。請，材性翻，又如字。</span>梁王以此益驕。</p>
<p class="em2 strong" id="p3"><a class="gg-link" href="#p3" onclick="return changeColor(this);"></a><span class="yinwen">2</span>春，正月，乙巳，赦。</p>
<p class="em2 strong" id="p4"><a class="gg-link" href="#p4" onclick="return changeColor(this);"></a><span class="yinwen">3</span>長星出西方。</p>
<p class="em2 strong" id="p5"><a class="gg-link" href="#p5" onclick="return changeColor(this);"></a><span class="yinwen">4</span>洛陽東宮災。<span class="jiazhu">洛陽縣，河南郡治所。高祖先居洛陽，因築宮室，有南宮、北宮、東宮。</span></p>
<p class="em2 strong" id="p6"><a class="gg-link" href="#p6" onclick="return changeColor(this);"></a><span class="yinwen">5</span>初，孝文時，吳太子入見，<span class="jiazhu"><span class="shu-ming">楚漢春秋</span>曰：吳太子，名賢，字德明。見，賢遍翻。</span>得侍皇太子飲、博。吳太子博爭道，不恭；皇太子引博局提吳太子，殺之。<span class="jiazhu">提，徒計翻。</span>遣其喪歸葬，至吳，吳王慍曰：<span class="jiazhu">慍，於問翻。師古曰：怒也。孔穎達曰：慍者，外竟違心之謂；事與心違，所以怒生。</span><span class="yinhao">「天下同宗，<span class="jiazhu">師古曰：猶言同姓共爲一家。</span>死長安卽葬長安，何必來葬爲！」</span>復遣喪之長安葬。吳王由此稍失藩臣之禮，稱疾不朝。<span class="jiazhu">朝，直遙翻。</span>京師知其以子故，繫治、驗問吳使者；吳王恐，始有反謀。後使人爲秋請，<span class="jiazhu">應劭曰：冬當斷獄，秋先請擇其輕重也。孟康曰：律：春曰朝，秋曰請。如淳曰：濞不自行，使人代己致請禮。<span class="shu-ming">索隱</span>曰：音淨；孟說是。</span>文帝復問之，<span class="jiazhu">復，扶又翻。</span>使者對曰：<span class="yinhao">「王實不病；漢繫治使者數輩，吳王恐，以故遂稱病。夫『察見淵中魚不祥』；<span class="jiazhu">服虔曰：言天子察見下之私則不祥也。<span class="shu-ming">索隱</span>曰：案此語見<span class="shu-ming">韓子</span>及<span class="shu-ming">文子</span>。韋昭曰：知臣下陰私，使憂患生，變爲不祥，故當赦宥使自新也。</span>唯上棄前過，與之更始。」</span><span class="jiazhu">師古曰：言赦其已往之事，使得自新也。更，工衡翻。</span>於是文帝乃赦吳使者，歸之，而賜吳王几杖，老，不朝。吳得釋其罪，謀亦益解。然其居國，以銅、鹽故，百姓無賦；<span class="jiazhu"><span class="shu-ming">索隱</span>曰：吳國有鑄錢、煮鹽之利，故百姓不別徭賦也。</span>卒踐更，輒予平賈；<span class="jiazhu">服虔曰：以當爲更卒，出錢三百，謂之過更；自行爲卒，謂之踐更。吳王欲得民心，以爲卒者雇其庸，隨時月予平賈。晉灼曰：謂借人自代爲卒者，官爲出錢雇，其時庸平賈也。師古曰：晉說是。<span class="shu-ming">索隱</span>曰：案漢律，卒更有三：踐更、居更、過更也。此言踐更輒與平賈者，謂爲踐更合自出錢，今吳王欲得人心，乃予平賈，官讎之也。予，讀曰與；下同。賈，讀曰價。</span>歲時存問茂材，賞賜閭里；他郡國吏欲來捕亡人者，公共禁弗予。如此者四十餘年。</p>
<p class="em2 strong" id="p7"><a class="gg-link" href="#p7" onclick="return changeColor(this);"></a>鼂錯數上書言吳過，可削；文帝寬，不忍罰，以此吳日益橫。<span class="jiazhu">鼂，直遙翻。錯，千故翻。數，所角翻。橫，戶孟翻。</span>及帝卽位，錯說上曰：<span class="yinhao">「昔高帝初定天下，昆弟少，諸子弱，<span class="jiazhu">說，式芮翻。少，詩沼翻。</span>大封同姓，齊七十餘城，楚四十餘城，吳五十餘城；封三庶孽，分天下半。今吳王前有太子之郤，<span class="jiazhu">郤，與隙同；下有郤同。</span>詐稱病不朝，於古法當誅。文帝弗忍，因賜几杖，德至厚，當改過自新；反益驕溢，卽山鑄錢，<span class="jiazhu">師古曰：卽，就也。</span>煑海水爲鹽，誘天下亡人謀作亂。今削之亦反，不削亦反。削之，其反亟，禍小；不削，反遲，禍大。」</span>上令公卿、列侯、宗室雜議，莫敢難；獨竇嬰爭之，由此與錯有郤。<span class="jiazhu">難，乃旦翻。郤，與隙同。</span>及楚王戊來朝，錯因言：<span class="yinhao">「戊往年爲薄太后服，私姦服舍，<span class="jiazhu">師古曰：服舍，居喪之次，若堊室之屬也。</span>請誅之。」</span>詔赦，削東海郡。<span class="jiazhu">東海郡，卽秦郯郡，高帝更名。</span>及前年，趙王有罪，削其常山郡；膠西王卬以賣爵事有姦，<span class="jiazhu">膠西後改爲高密。</span>削其六縣。</p>
<p class="em2 strong" id="p8"><a class="gg-link" href="#p8" onclick="return changeColor(this);"></a>廷臣方議削吳。吳王恐削地無已，因發謀舉事；念諸侯無足與計者，聞膠西王勇，好兵，<span class="jiazhu">好，呼到翻。</span>諸侯皆畏憚之，於是使中大夫應高口說膠西王曰：<span class="jiazhu">應本自周武王後。<span class="shu-ming">左傳</span>曰：邘、晉、應、韓，武之穆也。</span><span class="yinhao">「今者，主上任用邪臣，聽信讒賊，侵削諸侯，誅罰良重，<span class="jiazhu">師古曰：良，實也，信也。</span>日以益甚。語有之曰：『狧穅及米。』<span class="jiazhu">師古曰：狧，古𦧇字，食爾翻。狧，用舌食也，蓋以犬爲諭。言初狧穅，遂至食米也。<span class="shu-ming">索隱</span>曰：言狧穅盡則至米，謂削土盡則至滅國也。</span>吳與膠西，知名諸侯也，一時見察，不得安肆矣。<span class="jiazhu">師古曰：肆，縱也。</span>吳王身有內疾，<span class="jiazhu">師古曰：謂疾在身中，不顯於外也。</span>不能朝請二十餘年，常患見疑，無以自白，脅肩累足，猶懼不見釋。<span class="jiazhu">師古曰：脅，翕也，謂斂之也；累足，重足也；並謂懼耳。釋，解也，放也。累，與絫同。</span>竊聞大王以爵事有過。所聞諸侯削地，罪不至此；<span class="jiazhu">師古曰：言其罪皆不至於削地。</span>此恐不止削地而已！」</span>王曰：<span class="yinhao">「有之。子將柰何？」</span>高曰：<span class="yinhao">「吳王自以爲與大王同憂，願因時循理，棄軀以除患於天下，意亦可乎？」</span>膠西王瞿然駭曰：<span class="jiazhu">瞿，居具翻。<span class="shu-ming">說文</span>：瞿，遠視貌。師古曰：瞿然，無守之貌。</span><span class="yinhao">「寡人何敢如是！主上雖急，固有死耳，安得不事！」</span>高曰：<span class="yinhao">「御史大夫鼂錯，營惑天子，<span class="jiazhu">師古曰：營，謂回繞之也。</span>侵奪諸侯，<span class="jiaozhusup">〔章：甲十五行本「侯」下有「朝廷疾怨」四字；乙十一行本同；張校同；退齋校同。〕</span>諸侯皆有背叛之意，人事極矣。彗星出，<span class="jiazhu">背，蒲妹翻。彗，祥歲翻；又徐醉翻；又旋芮翻。</span>蝗蟲起，此萬世一時；而愁勞，聖人所以起也。<span class="jiazhu"><span class="shu-ming">索隱</span>曰：所謂殷憂以啓明聖也。</span>吳王內以鼂錯爲誅，外從大王後車，方洋天下，<span class="jiazhu">方，音房，又音旁。洋，音羊。師古曰：方洋，猶翶翔也。</span>所向者降，<span class="jiazhu">降，戶江翻。</span>所指者下，莫敢不服。大王誠幸而許之一言，則吳王率楚王略函谷關，守滎陽、敖倉之粟，距漢兵，治次舍，須大王。<span class="jiazhu">師古曰：次舍，息立之處。須，待也。治，直之翻。</span>大王幸而臨之，則天下可倂，兩主分割，不亦可乎！」</span>王曰：<span class="yinhao">「善！」</span>歸，報吳王，吳王猶恐其不果，乃身自爲使者，至膠西面約之。膠西羣臣或聞王謀，諫曰：<span class="yinhao">「諸侯地不能當漢十二，爲叛逆以憂太后，非計也。<span class="jiazhu">文穎曰：謂王之太后也。</span>今承一帝，尙云不易；<span class="jiazhu">易，以豉翻。</span>假令事成，兩主分爭，患乃益生。」</span>王不聽，遂發使約齊、菑川、膠東、濟南，皆許諾。<span class="jiazhu">齊王將閭、菑川王賢、膠東王雄渠、濟南王辟光，皆文帝封。濟，子禮翻。</span></p>
<p class="em2 strong" id="p9"><a class="gg-link" href="#p9" onclick="return changeColor(this);"></a>初，楚元王好書，<span class="jiazhu">好，呼到翻。</span>與魯申公、穆生、白生俱受<span class="shu-ming">詩</span>於浮丘伯；及王楚，以三人爲中大夫。<span class="jiazhu">及王，于況翻。</span>穆生不耆酒；元王每置酒，常爲穆生設醴。及子夷王、孫王戊卽位，<span class="jiazhu">楚元王交，高祖異母弟。楚子重、子辛皆出於穆王，楚人謂之<span class="yinhao">「二穆」</span>，故楚有穆姓。秦有白乙丙、白圭，楚有白公。浮丘，複姓。夷王，名郢客，元王子。戊，元王孫。師古曰：醴，甘酒，少麯多米，二宿而熟。不耆之耆，讀曰嗜。爲，于僞翻；下同。</span>常設，後乃忘設焉。<span class="jiazhu">忘，巫放翻。</span>穆生退，曰：<span class="yinhao">「可以逝矣！醴酒不設，王之意怠；不去，楚人將鉗我於市。」</span>遂稱疾臥。申公、白生強起之，<span class="jiazhu">強，其兩翻。</span>曰：<span class="yinhao">「獨不念先王之德與？<span class="jiazhu">與，讀曰歟。</span>今王一旦失小禮，何足至此！」</span>穆生曰：<span class="yinhao">「<span class="shu-ming">易</span>稱：『知幾其神乎！幾者，動之微，吉凶之先見者也。<span class="jiazhu">幾，居衣翻。師古曰：<span class="shu-ming">易·下繫</span>之辭。見，戶電翻。</span>君子見幾而作，不俟終日。』先王之所以禮吾三人者，爲道存也；今而忽之，是忘道也。忘道之人，胡可與久處，豈爲區區之禮哉！」</span><span class="jiazhu">區區，謂小也。處，昌呂翻。爲，于僞翻。</span>遂謝病去。申公、白生獨留。王戊稍淫暴，太傅韋孟作詩諷諫，不聽，亦去，居於鄒。<span class="jiazhu"><span class="shu-ming">姓譜</span>：韋姓出顓頊大彭豕韋之後。</span>戊因坐削地事，遂與吳通謀。申公、白生諫戊，戊胥靡之，衣之赭衣，使雅舂於市。<span class="jiazhu">晉灼曰：高肱舉杵，正身而舂之。師古曰：爲木杵而手舂，卽今所謂步臼者耳。衣之，於旣翻。</span>休侯富使人諫王。<span class="jiazhu">孟子去齊居休。趙岐<span class="shu-ming">註</span>曰：休，地名；蓋卽富所封之地。富，楚元王之子，夷王之弟也。</span>王曰：<span class="yinhao">「季父不吾與，我起，先取季父矣！」</span>休侯懼，乃與母太夫人奔京師。<span class="jiazhu">臣瓚曰：侯母號太夫人。</span></p>
<p class="em2 strong" id="p10"><a class="gg-link" href="#p10" onclick="return changeColor(this);"></a>及削吳會稽、豫章郡書至，吳王遂先起兵，誅漢吏二千石以下；膠西、膠東、菑川、濟南、楚、趙亦皆反。楚相張尙、太傅趙夷吾諫王戊，戊殺尙、夷吾。趙相建德、內史王悍諫王遂，遂燒殺建德、悍。<span class="jiazhu">悍，下罕翻，又侯旰翻。</span>齊王後悔，背約城守。<span class="jiazhu">背，蒲妹翻。守，式又翻。</span>濟北王城壞未完，其郎中令劫守，王不得發兵。膠西王、膠東王爲渠率，<span class="jiazhu">師古曰：渠，大也。率，所類翻。</span>與菑川、濟南共攻齊，圍臨菑。<span class="jiazhu">臨菑，齊都。</span>趙王遂發兵住其西界，欲待吳、楚俱進，北使匈奴與連兵。<span class="jiazhu">使，疏吏翻；下同。</span></p>
<p class="em2 strong" id="p11"><a class="gg-link" href="#p11" onclick="return changeColor(this);"></a>吳王悉其士卒，下令國中曰：<span class="yinhao">「寡人年六十二，身自將；<span class="jiazhu">將，卽亮翻。</span>少子年十四，亦爲士卒先。諸年上與寡人同，下與少子等，皆發。」</span>凡二十餘萬人。南使閩、東越，<span class="jiazhu">使，疏吏翻。</span>閩、東越亦發兵從。<span class="jiazhu">從，才用翻。</span>吳王起兵於廣陵，<span class="jiazhu">廣陵，吳都。</span>西涉淮，因幷楚兵，發使遺諸侯書，罪狀鼂錯，<span class="jiazhu">遺，于季翻。</span>欲合兵誅之。吳、楚共攻梁，破棘壁，<span class="jiazhu"><span class="shu-ming">索隱</span>曰：按<span class="shu-ming">左氏傳</span>，宣公二年，宋華元戰於大棘。杜預曰：在襄邑東南；蓋卽棘壁是也。<span class="shu-ming">括地志</span>：大棘故城，在宋州寧陵縣西南七十里。</span>殺數萬人；乘勝而前，銳甚。梁孝王遣將軍擊之，又敗梁兩軍，<span class="jiazhu">敗，補邁翻。</span>士卒皆還走。梁王城守睢陽。<span class="jiazhu">睢陽，梁都。睢，音雖。</span></p>
<p class="em2 strong" id="p12"><a class="gg-link" href="#p12" onclick="return changeColor(this);"></a>初，文帝且崩，戒太子曰：<span class="yinhao">「卽有緩急，周亞夫眞可任將兵。」</span>及七國反書聞，上乃拜中尉周亞夫爲太尉，將三十六將軍往擊吳、楚，遣曲周侯酈寄擊趙，<span class="jiazhu">班<span class="shu-ming">志</span>，曲周縣屬廣平國。</span>將軍欒布擊齊；復召竇嬰，拜爲大將軍，使屯滎陽監齊、趙兵。<span class="jiazhu">班<span class="shu-ming">志</span>，滎陽縣屬河南郡。監，古銜翻。</span></p>
<p class="em2 strong" id="p13"><a class="gg-link" href="#p13" onclick="return changeColor(this);"></a>初，鼂錯所更令三十章，<span class="jiazhu">更，工衡翻。</span>諸侯讙譁。<span class="jiazhu">讙，許元翻。</span>錯父聞之，從潁川來，<span class="jiazhu">錯，潁川人。</span>謂錯曰：<span class="yinhao">「上初卽位，公爲政用事，侵削諸侯，疏人骨肉，<span class="jiazhu">疏，與疎同。</span>口語多怨，公何爲也？」</span>錯曰：<span class="yinhao">「固也；不如此，天子不尊，宗廟不安。」</span>父曰：<span class="yinhao">「劉氏安矣而鼂氏危，吾去公歸矣！」</span>遂飲藥死，曰：<span class="yinhao">「吾不忍見禍逮身！」</span>後十餘日，吳、楚七國俱反，以誅錯爲名。</p>
<p class="em2 strong" id="p14"><a class="gg-link" href="#p14" onclick="return changeColor(this);"></a>上與錯議出軍事，錯欲令上自將兵而身居守；<span class="jiazhu">守，式又翻。</span>又言：<span class="yinhao">「徐、僮之旁吳所未下者，可以予吳。」</span><span class="jiazhu">徐、僮二縣皆屬臨淮郡。錯初議削諸侯地以強漢，及七國反，乃欲以徐、僮之旁予吳；是自畔其說，惡得無死乎！予，讀曰與。</span>錯素與吳相袁盎不善，<span class="jiazhu">相，息亮翻。</span>錯所居坐，盎輒避；盎所居坐，錯亦避；<span class="jiazhu">坐，徂臥翻。</span>兩人未嘗同堂語。及錯爲御史大夫，使吏按盎受吳王財物，抵罪；詔赦以爲庶人。吳、楚反，錯謂丞、史曰：<span class="jiazhu">班<span class="shu-ming">表</span>：御史大夫有兩丞，秩千石；侍御史十五人。</span><span class="yinhao">「袁盎多受吳王金錢，專爲蔽匿，言不反；今果反，欲請治盎，宜知其計謀。」</span>丞、史曰：<span class="yinhao">「事未發，治之有絕；<span class="jiazhu">如淳曰：事未發之時治之，乃有所絕也。治，直之翻。</span>今兵西向，治之何益！且盎不宜有謀。」</span>錯猶與未決。<span class="jiazhu">猶與，卽猶豫也。與，去聲。</span>人有告盎，盎恐，夜見竇嬰，爲言吳所以反，願至前，口對狀。嬰入言，上乃召盎。盎入見，<span class="jiazhu">爲，于僞翻。入見，賢遍翻。</span>上方與錯調兵食。<span class="jiazhu">師古曰：調，計也，計發兵食也。調，徒釣翻。</span>上問盎：<span class="yinhao">「今吳、楚反，於公意何如？」</span>對曰：<span class="yinhao">「不足憂也！」</span>上曰：<span class="yinhao">「吳王卽山鑄錢，煑海爲鹽，誘天下豪傑；白頭舉事，此其計不百全，豈發乎！何以言其無能爲也？」</span>對曰：<span class="yinhao">「吳銅鹽之利則有之，安得豪傑而誘之！<span class="jiazhu">誘，音酉。</span>誠令吳得豪傑，亦且輔而爲誼，不反矣。吳所誘皆無賴子弟、亡命、鑄錢姦人，<span class="jiazhu">章懷太子賢曰：命，名也，謂脫其名籍而逃亡。</span>故相誘以亂。」</span>錯曰：<span class="yinhao">「盎策之善。」</span>上曰：<span class="yinhao">「計安出？」</span>盎對曰：<span class="yinhao">「願屛左右。」</span>上屛人，獨錯在；盎曰：<span class="yinhao">「臣所言，人臣不得知。」</span>乃屛錯。<span class="jiazhu">屛，必郢翻。</span>錯趨避東廂，甚恨。上卒問盎，<span class="jiazhu">卒，子恤翻；下卒受同。</span>對曰：<span class="yinhao">「吳、楚相遺書，言高皇帝王子弟各有分地，<span class="jiazhu">遺，于季翻。分，扶問翻。</span>今賊臣鼂錯擅適諸侯，<span class="jiazhu">適，讀曰讁。</span>削奪之地，以故反，欲西共誅錯，復故地而罷。方今計獨有斬錯，發使赦吳、楚七國，<span class="jiazhu">使，疏吏翻；下使吳同。</span>復其故地，則兵可毋血刃而俱罷。」</span>於是上默然良久，曰：<span class="yinhao">「顧誠何如？吾不愛一人以謝天下。」</span>盎曰：<span class="yinhao">「愚計出此，唯上孰計之！」</span><span class="jiazhu">孰，與熟同。</span>乃拜盎爲太常，<span class="jiazhu">中六年，始改奉常爲太常，時盎猶爲奉常也。</span>密裝治行。<span class="jiazhu">治，直之翻。</span>後十餘日，上令丞相青、中尉嘉、廷尉歐<span class="jiazhu">丞相陶青，中尉嘉，失其姓，廷尉張歐。</span>劾奏錯：<span class="yinhao">「不稱主上德信，欲疏羣臣、百姓，又欲以城邑予吳，無臣子禮，大逆無道。錯當要斬，<span class="jiazhu">劾，戶槪翻。疏，與疎同。予，讀曰與。要，與腰同。</span>父母、妻子、同產無少長皆棄市。」</span><span class="jiazhu">少，詩照翻。長，知兩翻。</span>制曰：<span class="yinhao">「可。」</span>錯殊不知。壬子，上使中尉召錯，紿載行市，<span class="jiazhu">師古曰：誑云乘車案行市中也。行，下孟翻。</span>錯衣朝衣斬東市。<span class="jiazhu">衣朝，上於旣翻，下直遙翻。</span>上乃使袁盎與吳王弟子宗正德侯通使吳。<span class="jiazhu">高祖兄仲之子廣封德侯，生通。德，侯國，在泰山界。</span></p>
<p class="em2 strong" id="p15"><a class="gg-link" href="#p15" onclick="return changeColor(this);"></a>謁者僕射鄧公爲校尉，上書言軍事，見上，<span class="jiazhu">校，戶敎翻。上書之上，時掌翻。</span>上問曰：<span class="yinhao">「道軍所來，<span class="jiazhu">如淳曰：道路從吳軍所來也。臣瓚曰：道，由也。</span>聞鼂錯死，吳、楚罷不？」</span><span class="jiazhu">不，讀曰否。</span>鄧公曰：<span class="yinhao">「吳爲反數十歲矣；發怒削地，以誅錯爲名，其意不在錯也。且臣恐天下之士拑口不敢復言矣。」</span><span class="jiazhu">拑，其炎翻。復，扶又翻。</span>上曰：<span class="yinhao">「何哉？」</span>鄧公曰：<span class="yinhao">「夫鼂錯患諸侯強大不可制，故請削之以尊京師，萬世之利也。計畫始行，卒受大戮；<span class="jiazhu">卒，子恤翻，或讀爲猝。</span>內杜忠臣之口，外爲諸侯報仇，臣竊爲陛下不取也。」</span><span class="jiazhu">爲，于僞翻。</span>於是帝喟然長息曰：<span class="yinhao">「公言善，吾亦恨之！」</span></p>
<p class="em2 strong" id="p16"><a class="gg-link" href="#p16" onclick="return changeColor(this);"></a>袁盎、劉通至吳，吳、楚兵已攻梁壁矣。宗正以親故，先入見，諭吳王，令拜受詔。<span class="jiazhu">宗正於濞，猶子之親也。</span>吳王聞袁盎來，知其欲說，<span class="jiazhu">說，式芮翻；下同。</span>笑而應曰：<span class="yinhao">「我已爲東帝，尙誰拜！」</span>不肯見盎，而留軍中，欲劫使將；<span class="jiazhu">將，卽亮翻。</span>盎不肯，使人圍守，且殺之。盎得間，脫亡歸報。<span class="jiazhu">聞，古莧翻。</span></p>
<p class="em2 strong" id="p17"><a class="gg-link" href="#p17" onclick="return changeColor(this);"></a>太尉亞夫言於上曰：<span class="yinhao">「楚兵剽輕，難與爭鋒，<span class="jiazhu">剽，匹妙翻。輕，虛勁翻。</span>願以梁委之，絕其食道，乃可制也。」</span>上許之。亞夫乘六乘傳，<span class="jiazhu">張晏曰：傳車六乘也。乘，繩證翻。傳，張戀翻。余據漢有乘傳、馳傳；文帝之自代入立也，張武等乘六乘傳，今亞夫乘六傳，六乘傳之見於史者二，蓋又與乘傳不同也。</span>將會兵滎陽。<span class="jiazhu">師古曰：會兵，謂集大兵。</span>發至霸上，趙涉遮說亞夫曰：<span class="yinhao">「吳王素富，懷輯死士久矣。此知將軍且行，必置間人於殽、澠阸陿之間；<span class="jiazhu">澠，彌兗翻。殽山、澠池之間，其道阸陿。阸，於懈翻。陿，與狹同。</span>且兵事尙<span class="jiaozhusup">〔章：甲十五行本「尙」作「上」；乙十一行本同。〕</span>神密，將軍何不從此右去，走藍田，出武關，抵洛陽！間不過差一二日，<span class="jiazhu">自霸上左趨殽、澠至洛陽，其道便近；若自霸上右趨藍田出武關至洛陽，其道迂曲，故差一二日。走，音奏。間，如字。</span>直入武庫，<span class="jiazhu">洛陽有武庫。</span>擊鳴鼓。諸侯聞之，以爲將軍從天而下也。」</span>太尉如其計，至洛陽，喜曰：<span class="yinhao">「七國反，吾乘傳至此，不自意全。<span class="jiazhu">師古曰：言不自意得安全至洛陽也。</span>今吾據滎陽，滎陽以東，無足憂者。」</span><span class="jiazhu"><span class="shu-ming">考異</span>曰：<span class="shu-ming">史記</span>、<span class="shu-ming">漢書</span>皆云：<span class="yinhao">「太尉得劇孟，喜，如得一敵國，曰：『吳、楚無足憂者。』」</span>按孟一游俠之士耳，亞夫得之，何足爲輕重！蓋其徒欲爲孟重名，妄撰此言，不足信也。</span>使吏搜殽、澠間，果得吳伏兵。乃請趙涉爲護軍。</p>
<p class="em2 strong" id="p18"><a class="gg-link" href="#p18" onclick="return changeColor(this);"></a>太尉引兵東北走昌邑。<span class="jiazhu">昌邑，梁地，後爲山陽郡治所。走，音奏；下同。</span>吳攻梁急，梁數使使條侯求救，條侯不許；<span class="jiazhu">班<span class="shu-ming">志</span>，勃海郡有脩縣，音條。數，所角翻。使使，上如字，下疏吏翻。</span>又使使愬條侯於上。上使告條侯救梁，亞夫不奉詔，堅壁不出；而使弓高侯等將輕騎兵出淮泗口，<span class="jiazhu">韓王信之子頹當自匈奴中來歸，封爲弓高侯。<span class="shu-ming">功臣表</span>：弓高屬營陵；<span class="shu-ming">地理志</span>，弓高屬河間國。蓋頹當受封於文帝之初，而河間國則三年所置，故<span class="shu-ming">志</span>與<span class="shu-ming">表</span>異。泗水南入淮，故謂之淮泗口。騎，奇寄翻。</span>絕吳、楚兵後，塞其饟道。<span class="jiazhu">塞，悉則翻。饟，古餉字。</span>梁使中大夫韓安國及楚相張尙弟羽爲將軍；羽力戰，安國持重，乃得頗敗吳兵。吳兵欲西，梁城守，不敢西；<span class="jiazhu">敗，補邁翻。守，式又翻。</span>卽走條侯軍，會下邑，<span class="jiazhu">下邑縣屬梁國。</span>欲戰。條侯堅壁不肯戰；吳糧絕卒飢，數挑戰，終不出。<span class="jiazhu">數，所角翻。挑，徒了翻。</span>條侯軍中夜驚，內相攻擊，擾亂至帳下，亞夫堅臥不起，頃之，復定。吳奔壁東南陬，<span class="jiazhu">陬，子侯翻，隅也。</span>亞夫使備西北；已而其精兵果奔西北，不得入。吳、楚士卒多飢死叛散，乃引而去。二月，亞夫出精兵追擊，大破之。吳王濞棄其軍，與壯士數千人夜亡走；楚王戊自殺。</p>
<p class="em2 strong" id="p19"><a class="gg-link" href="#p19" onclick="return changeColor(this);"></a>吳王之初發也，吳臣田祿伯爲大將軍。田祿伯曰：<span class="yinhao">「兵屯聚而西，無他奇道，難以立功。臣願得五萬人，別循江、淮而上，<span class="jiazhu">上，時掌翻。</span>收淮南、長沙，入武關，與大王會，此亦一奇也。」</span>吳王太子諫曰：<span class="yinhao">「王以反爲名，此兵難以借人，人亦且反王，柰何？且擅兵而別，多他利害，<span class="jiazhu">蘇林曰：祿伯儻將兵降漢，自爲己利，於吳生患也。</span>徒自損耳！」</span>吳王卽不許田祿伯。</p>
<p class="em2 strong" id="p20"><a class="gg-link" href="#p20" onclick="return changeColor(this);"></a>吳少將桓將軍說王曰：<span class="yinhao">「吳多步兵，步兵利險；漢多車騎，車騎利平地。願大王所過城不下，直去，疾西據洛陽武庫，食敖倉粟，阻山河之險以令諸侯，雖無入關，天下固已定矣。大王徐行留下城邑，漢軍車騎至，馳入梁、楚之郊，事敗矣。」</span>吳王問諸老將，老將曰：<span class="yinhao">「此年少，椎鋒可耳，安知大慮！」</span><span class="jiazhu">老將，卽亮翻；下幷將、爲將同。</span>於是王不用桓將軍計。</p>
<p class="em2 strong" id="p21"><a class="gg-link" href="#p21" onclick="return changeColor(this);"></a>王專幷將兵。兵未渡淮，諸賓客皆得爲將、校尉、候、司馬，<span class="jiazhu">凡軍行有大將、裨將領軍，皆有部曲；部有校尉，曲有軍候、軍司馬，又有假候、假司馬，皆有副；其別營領屬爲別部司馬。</span>獨周丘不用。周丘者，下邳人，<span class="jiazhu">班<span class="shu-ming">志</span>，下邳屬東海郡。</span>亡命吳，酤酒無行；<span class="jiazhu">行，下孟翻。</span>王薄之，不任。周丘乃上謁，說王曰：<span class="yinhao">「臣以無能，不得待罪行間。<span class="jiazhu">上，時掌翻。說，式芮翻。行，戶剛翻。</span>臣非敢求有所將也，<span class="jiazhu">將，卽亮翻。</span>願請王一漢節，必有以報。」</span>王乃予之。<span class="jiazhu">予，讀曰與。</span>周丘得節，夜馳入下邳；下邳時聞吳反，皆城守。至傳舍，召令入戶，使從者以罪斬令，<span class="jiazhu">傳，張戀翻。令，力正翻。從，才用翻。</span>遂召昆弟所善豪吏告曰：<span class="yinhao">「吳反，兵且至，屠下邳不過食頃；今先下，家室必完，能者封侯矣。」</span>出，乃相告，下邳皆下。周丘一夜得三萬人，使人報吳王，遂將其兵北略城邑；比至陽城，兵十餘萬，破陽城中尉軍。<span class="jiazhu"><span class="yinhao">「陽城」</span>，<span class="shu-ming">漢書</span>作<span class="yinhao">「城陽」</span>。城陽國都莒，其地南接下邳之境。班<span class="shu-ming">表</span>：王國有中尉，掌武職。比，必寐翻，及也。</span>聞吳王敗走，自度無與共成功，<span class="jiazhu">度，徒洛翻。</span>卽引兵歸下邳，未至，疽發背死。<span class="jiazhu">史言吳王有才不能用，以至於敗。</span></p>
<p class="em2 strong" id="p22"><a class="gg-link" href="#p22" onclick="return changeColor(this);"></a><span class="yinwen">6</span>壬午晦，日有食之。</p>
<p class="em2 strong" id="p23"><a class="gg-link" href="#p23" onclick="return changeColor(this);"></a><span class="yinwen">7</span>吳王之棄軍亡也，軍遂潰，往往稍降太尉條侯及梁軍。<span class="jiazhu">降，戶江翻。</span>吳王渡淮，走丹徒，<span class="jiazhu">班<span class="shu-ming">志</span>，丹徒縣屬會稽郡，卽春秋之朱方。<span class="shu-ming">括地志</span>：丹徒故城，在潤州丹徒縣東南十八里。<span class="shu-ming">南徐州記</span>：秦使赭衣鑿其處，因謂之丹徒，鑿處今在故縣西北六里丹徒峴東南。</span>保東越，<span class="jiazhu">欲依東越以自保也。</span>兵可萬餘人，收聚亡卒。漢使人以利啗東越，<span class="jiazhu">啗，徒覽翻，餌之也；又徒濫翻，譙［醮］也，食也。</span>東越卽紿吳王出勞軍，<span class="jiazhu">勞，力到翻。</span>使人鏦殺吳王，<span class="jiazhu">孟康曰：<span class="shu-ming">方言</span>：戟謂之鏦。蘇林曰：鏦，音從容之從。師古曰：鏦，謂以矛戟撞殺之。鏦，楚江翻。</span>盛其頭，馳傳以聞。<span class="jiazhu">盛，時征翻。傳，張戀翻。</span>吳太子駒亡走閩越。吳、楚反，凡三月，皆破滅，於是諸將乃以太尉謀爲是；然梁王由此與太尉有隙。<span class="jiazhu">爲梁王毀短亞夫張本。</span></p>
<p class="em2 strong" id="p24"><a class="gg-link" href="#p24" onclick="return changeColor(this);"></a>三王之圍臨菑也，齊王使路中大夫告於天子。<span class="jiazhu">張晏曰：姓路，官爲中大夫。<span class="shu-ming">姓譜</span>：路本自帝摯之後。</span>天子復令路中大夫還報，告齊王堅守，<span class="yinhao">「漢兵今破吳楚矣。」</span>路中大夫至，三國兵圍臨菑數重，無從入。三國將與路中大夫盟曰：<span class="yinhao">「若反言：『漢已破矣，<span class="jiazhu">重，直龍翻。將，卽亮翻。師古曰：若，汝也。反，謂反易其辭也。</span>齊趣下三國，<span class="jiazhu">趣，讀曰促。</span>不，且見屠。』」</span>路中大夫旣許，至城下，望見齊王曰：<span class="yinhao">「漢已發兵百萬，使太尉亞夫擊破吳、楚，方引兵救齊；齊必堅守無下！」</span>三國將誅路中大夫。齊初圍急，陰與三國通謀，約未定；會路中大夫從漢來，其大臣乃復勸王無下三國。會漢將欒布、平陽侯等兵至齊，<span class="jiazhu">據班<span class="shu-ming">史·齊王傳</span>作平陽侯曹襄。<span class="shu-ming">史記索隱</span>曰：平陽侯，按<span class="shu-ming">表</span>是簡侯曹奇。</span>擊破三國兵。解圍已，<span class="jiazhu">句斷。</span>後聞齊初與三國有謀，將欲移兵伐齊。齊孝王懼，飲藥自殺。</p>
<p class="em2 strong" id="p25"><a class="gg-link" href="#p25" onclick="return changeColor(this);"></a>膠西、膠東、菑川王各引兵歸國。膠西王徒跣、席藁、飲水謝太后。王太子德曰：<span class="yinhao">「漢兵還，臣觀之，已罷，<span class="jiazhu">罷，與疲同。</span>可襲，願收王餘兵擊之！不勝而逃入海，未晚也。」</span>王曰：<span class="yinhao">「吾士卒皆已壞，不可用。」</span>弓高侯韓頹當遺膠西王書曰：<span class="yinhao">「奉詔誅不義：降者赦除其罪，復故；不降者滅之。<span class="jiazhu">遺，于季翻。降，戶江翻。</span>王何處？須以從事。」</span><span class="jiazhu">言膠西王於降與不降之間，欲以何自處，吾待以行事。處，昌汝翻。</span>王肉袒叩頭，詣漢軍壁謁曰：<span class="yinhao">「臣卬奉法不謹，驚駭百姓，乃苦將軍遠道至于窮國，敢請菹醢之罪！」</span>弓高侯執金鼓見之曰：<span class="yinhao">「王苦軍事，願聞王發兵狀。」</span>王頓首䣛行，<span class="jiazhu">䣛，與膝同。</span>對曰：<span class="yinhao">「今者鼂錯天子用事臣，變更高皇帝法令，侵奪諸侯地。卬等以爲不義，恐其敗亂天下，<span class="jiazhu">更，工衡翻。敗，補邁翻。</span>七國發兵且誅錯。今聞錯已誅，卬等謹已罷兵歸。」</span>將軍曰：<span class="yinhao">「王苟以錯爲不善，何不以聞？及未有詔、虎符，擅發兵擊義國？以此觀之，意非徒欲誅錯也。」</span>乃出詔書，爲王讀之，<span class="jiazhu">爲，于僞翻；下同。</span>曰：<span class="yinhao">「王其自圖！」</span>王曰：<span class="yinhao">「如卬等死有餘罪！」</span>遂自殺，太后、太子皆死。膠東王、菑川王、濟南王皆伏誅。</p>
<p class="em2 strong" id="p26"><a class="gg-link" href="#p26" onclick="return changeColor(this);"></a>酈將軍兵至趙，趙王引兵還邯鄲城守。<span class="jiazhu">邯鄲，趙都。</span>酈寄攻之，七月不能下。匈奴聞吳、楚敗，亦不肯入邊。欒布破齊還，幷兵引水灌趙城；城壞，王遂自殺。</p>
<p class="em2 strong" id="p27"><a class="gg-link" href="#p27" onclick="return changeColor(this);"></a>帝以齊首善，<span class="jiazhu">師古曰：言其初首無逆亂之心。</span>以迫劫有謀，非其罪也，召立齊孝王太子壽，是爲懿王。</p>
<p class="em2 strong" id="p28"><a class="gg-link" href="#p28" onclick="return changeColor(this);"></a>濟北王欲自殺，<span class="jiazhu">濟北王志，齊悼惠王子，文帝十六年受封。</span>幸全其妻子。齊人公孫玃謂濟北王曰：<span class="jiazhu">玃，俱碧翻；康俱縛切。</span><span class="yinhao">「臣請試爲大王明說梁王，通意天子；說而不用，死未晚也。」</span><span class="jiazhu">爲，于僞翻。說，式芮翻。</span>公孫玃遂見梁王曰：<span class="yinhao">「夫濟北之地，東接強齊，南牽吳、越，北脅燕、趙。此四分五裂之國，<span class="jiazhu">張晏曰：四方受敵，濟北居中央爲五。晉灼曰：四分，卽交午而裂，如田字也。</span>權不足以自守，勁不足以捍寇，又非有奇怪云以待難也；雖墜言於吳，非其正計也。<span class="jiazhu">如淳曰：非有奇材異計欲爲亂逆也，但假權許吳以避禍耳。晉灼曰：非有以怪異之心而城守，須待變難以應吳也。師古曰：二說皆非也。此言權謀、勁力旣不能扞守，又無奇怪神靈可以禦難，恐不能自全，故墜言於吳也。墜，猶失也。難，乃旦翻。</span>鄕使濟北見情實，示不從之端，<span class="jiazhu">鄕，讀曰嚮。見，賢遍翻。</span>則吳必先歷齊，畢濟北，<span class="jiazhu">歷，過也。畢，了也。</span>招燕、趙而總之，如此，則山東之從結而無隙矣。<span class="jiazhu">從，子容翻。</span>今吳王連諸侯之兵，敺白徒之衆，<span class="jiazhu">師古曰：敺，與驅同。白徒，素非習軍旅之人，猶言白丁也。</span>西與天子爭衡；濟北獨底節不下，使吳失與而無助，跬步獨進，<span class="jiazhu">師古曰：半步曰跬。跬，空累翻。</span>瓦解土崩，破敗而不救者，未必非濟北之力也。夫以區區之濟北而與諸侯爭強，是以羔犢之弱而扞虎狼之敵也。<span class="jiazhu">小羊曰羔。小牛曰犢。</span>守職不橈，<span class="jiazhu">橈，奴敎翻。</span>可謂誠一矣。功義如此，尙見疑於上，脅肩低首，累足撫衿，使有自悔不前之心，<span class="jiazhu">自悔者，悔不與吳同也。不前，不敢前進以自歸於漢也。</span>非社稷之利也。臣恐藩臣守職者疑之！臣竊料之：能歷西山，徑長樂，抵未央，攘袂而正議者，<span class="jiazhu">師古曰：西山，謂殽及華山也。抵，至也。攘，卻也。袂，衣袖也。攘袂，猶今人言捋臂耳。余謂長樂，太后居之；未央，天子居之。徑長樂，抵未央，猶言自太后所至帝所也。樂，音洛。</span>獨大王耳；上有全亡之功，下有安百姓之名，德淪於骨髓，恩加於無窮，願大王留意詳惟之！」</span><span class="jiazhu">惟，思也。</span>孝王大說，<span class="jiazhu">說，讀曰悅。</span>使人馳以聞；濟北王得不坐，徙封菑川。</p>
<p class="em2 strong" id="p29"><a class="gg-link" href="#p29" onclick="return changeColor(this);"></a><span class="yinwen">8</span>河間王太傅衞綰擊吳、楚有功，拜爲中尉。綰以中郎將事文帝，醇謹無他。上爲太子時，召文帝左右飲，而綰稱病不行。文帝且崩，屬上曰：<span class="yinhao">「綰長者，善遇之！」</span>故上亦寵任焉。<span class="jiazhu">屬，之欲翻。</span></p>
<p class="em2 strong" id="p30"><a class="gg-link" href="#p30" onclick="return changeColor(this);"></a><span class="yinwen">9</span>夏，六月，乙亥，詔：<span class="yinhao">「吏民爲吳王濞等所詿誤當坐及逋逃亡軍者，皆赦之。」</span><span class="jiazhu">詿，戶卦翻。亡軍，從軍而逃者也。</span></p>
<p class="em2 strong" id="p31"><a class="gg-link" href="#p31" onclick="return changeColor(this);"></a>帝欲以吳王弟德哀侯廣之子續吳，以楚元王子禮續楚。<span class="jiazhu">德，哀侯廣之子，卽德侯通也。禮時封平陸侯，爲宗正。</span>竇太后曰：<span class="yinhao">「吳王，老人也，宜爲宗室順善；今乃首率七國紛亂天下，柰何續其後！」</span>不許吳，許立楚後。乙亥，徙淮陽王餘爲魯王；汝南王非爲江都王，王故吳地；立宗正禮爲楚王；立皇子端爲膠西王，勝爲中山王。<span class="jiazhu">中山王，都盧奴。</span></p>
<div class="yt" id="y0153"><p class="strong" id="p32"><a class="gg-link" href="#p32" onclick="return changeColor(this);"></a><span class="section" id="title-4"><span data-head-description="孝景皇帝下" data-head-level="h4" data-head-title="前四年">四年</span></span><span class="biaozhusup" data-rel="">（戊子、前一五三年）</span></p></div>
<p class="em2 strong" id="p33"><a class="gg-link" href="#p33" onclick="return changeColor(this);"></a><span class="yinwen">1</span>春，復置關，用傳出入。<span class="jiazhu">應劭曰：文帝十三年，除關，無用傳。至此復用傳，以七國新反，備非常。傳，張戀翻。</span></p>
<p class="em2 strong" id="p34"><a class="gg-link" href="#p34" onclick="return changeColor(this);"></a><span class="yinwen">2</span>夏，四月，己巳，立子榮爲皇太子，徹爲膠東王。</p>
<p class="em2 strong" id="p35"><a class="gg-link" href="#p35" onclick="return changeColor(this);"></a><span class="yinwen">3</span>六月，赦天下。</p>
<p class="em2 strong" id="p36"><a class="gg-link" href="#p36" onclick="return changeColor(this);"></a><span class="yinwen">4</span>秋，七月，臨江王閼薨。</p>
<p class="em2 strong" id="p37"><a class="gg-link" href="#p37" onclick="return changeColor(this);"></a><span class="yinwen">5</span>冬，十月，戊戌晦，<span class="jiazhu">月末爲晦。</span>日有食之。<span class="jiazhu">李心傳曰：漢景帝四年、中四年皆以冬十月日食，今<span class="shu-ming">通鑑</span>書于夏、秋之後，蓋編輯者自<span class="shu-ming">志</span>中摘出，不思漢初以十月爲歲首，故誤係之歲末耳。余按此誤劉貢父已言之，<span class="shu-ming">通鑑</span>蓋承用<span class="shu-ming">漢書·本紀</span>也。</span></p>
<p class="em2 strong" id="p38"><a class="gg-link" href="#p38" onclick="return changeColor(this);"></a><span class="yinwen">6</span>初，吳、楚七國反，吳使者至淮南，淮南王欲發兵應之。其相曰：<span class="yinhao">「王必欲應吳，臣願爲將。」</span>王乃屬之。<span class="jiazhu">將，卽亮翻；下同。屬，之欲翻，委也；言以兵事委之。</span>相已將兵，因城守，不聽王而爲漢，<span class="jiazhu">守，式又翻。爲，于僞翻。</span>漢亦使曲城侯將兵救淮南，<span class="jiazhu">晉灼曰：曲城侯，<span class="shu-ming">功臣表</span>，蟲達也。師古曰：晉說非。此蟲達之子耳，名捷；達已先薨也。班<span class="shu-ming">志</span>，曲城縣屬東萊郡。</span>以故得完。</p>
<p class="em2 strong" id="p39"><a class="gg-link" href="#p39" onclick="return changeColor(this);"></a>吳使者至廬江，廬江王不應，而往來使越。<span class="jiazhu">使，疏吏翻。</span>至衡山，衡山王堅守無二心。及吳、楚已破，衡山王入朝。上以爲貞信，勞苦之，曰：<span class="jiazhu">勞，來到翻。</span><span class="yinhao">「南方卑濕。」</span>徙王王於濟北以襃之。<span class="jiazhu">王於之王，于況翻。</span>廬江王以邊越，數使使相交，<span class="jiazhu">師古曰：邊越者，邊界與越相接。據班<span class="shu-ming">志</span>，廬江故淮南，文帝別爲國。廬江水出陵陽東南而北入于江。陵陽縣屬丹楊郡。文帝初分淮南爲廬江國，在江南；若班<span class="shu-ming">志</span>之廬江郡則其地盡在江北矣。數，所角翻。</span>徙爲衡山王，王江北。<span class="jiazhu">衡山王都六，其地在江北。</span></p>
<div class="yt" id="y0152"><p class="strong" id="p40"><a class="gg-link" href="#p40" onclick="return changeColor(this);"></a><span class="section" id="title-5"><span data-head-description="孝景皇帝下" data-head-level="h4" data-head-title="前五年">五年</span></span><span class="biaozhusup" data-rel="">（己丑、前一五二年）</span></p></div>
<p class="em2 strong" id="p41"><a class="gg-link" href="#p41" onclick="return changeColor(this);"></a><span class="yinwen">1</span>春，正月，作陽陵邑。<span class="jiazhu">班<span class="shu-ming">志</span>，陽陵縣屬馮翊，本弋陽縣。<span class="shu-ming">索隱</span>曰：帝豫作壽陵於此，因更縣名；在長安東北四十五里。</span>夏，募民徙陽陵，賜錢二十萬。</p>
<p class="em2 strong" id="p42"><a class="gg-link" href="#p42" onclick="return changeColor(this);"></a><span class="yinwen">2</span>遣公主嫁匈奴單于。</p>
<p class="em2 strong" id="p43"><a class="gg-link" href="#p43" onclick="return changeColor(this);"></a><span class="yinwen">3</span>徙廣川王彭祖爲趙王。</p>
<p class="em2 strong" id="p44"><a class="gg-link" href="#p44" onclick="return changeColor(this);"></a><span class="yinwen">4</span>濟北貞王勃薨。<span class="jiazhu"><span class="shu-ming">諡法</span>：清白守節曰貞。</span></p>
<div class="yt" id="y0151"><p class="strong" id="p45"><a class="gg-link" href="#p45" onclick="return changeColor(this);"></a><span class="section" id="title-6"><span data-head-description="孝景皇帝下" data-head-level="h4" data-head-title="前六年">六年</span></span><span class="biaozhusup" data-rel="">（庚寅、前一五一年）</span></p></div>
<p class="em2 strong" id="p46"><a class="gg-link" href="#p46" onclick="return changeColor(this);"></a><span class="yinwen">1</span>冬，十二月，雷，霖雨。<span class="jiazhu">雨三日以往爲霖。</span></p>
<p class="em2 strong" id="p47"><a class="gg-link" href="#p47" onclick="return changeColor(this);"></a><span class="yinwen">2</span>初，上爲太子，薄太后以薄氏女爲妃；及卽位，爲皇后，無寵。秋，九月，皇后薄氏廢。</p>
<p class="em2 strong" id="p48"><a class="gg-link" href="#p48" onclick="return changeColor(this);"></a><span class="yinwen">3</span>楚文王禮薨。</p>
<p class="em2 strong" id="p49"><a class="gg-link" href="#p49" onclick="return changeColor(this);"></a><span class="yinwen">4</span>初，燕王臧荼有孫女曰臧兒，嫁爲槐里王仲妻，生男信與兩女而仲死；<span class="jiazhu">班<span class="shu-ming">志</span>，槐里縣屬扶風，秦之廢丘也，高祖二年更名。</span>更嫁長陵田氏，<span class="jiazhu">更，工衡翻。</span>生男蚡、勝。<span class="jiazhu">蚡，扶粉翻。</span>文帝時，臧兒長女爲金王孫婦，生女俗。<span class="jiazhu">長，知兩翻；下同。</span>臧兒卜筮之，曰：<span class="yinhao">「兩女皆當貴。」</span>臧兒乃奪金氏婦，金氏怒，不肯予決；<span class="jiazhu">予，讀曰與。決，別也，言不肯與別。師古曰：決，絕也。</span>內之太子宮，生男徹。徹方在身<span class="jiazhu">身，與娠同。師古曰：漢史多以娠爲任身字。</span>時，王夫人夢日入其懷。</p>
<p class="em2 strong" id="p50"><a class="gg-link" href="#p50" onclick="return changeColor(this);"></a>及帝卽位，長男榮爲太子；其母栗姬，齊人也。長公主嫖欲以女嫁太子，<span class="jiazhu">長，知兩翻。嫖，文帝女，景帝之姊。師古曰：年最長，故謂之長公主。余謂帝女稱公主，帝之姊妹稱長公主。嫖降堂邑侯陳午，生女，是爲武帝陳皇后。嫖，匹昭翻。</span>栗姬以後宮諸美人皆因長公主見帝，故怒而不許；長公主欲與王夫人男徹，<span class="jiazhu">予，讀曰與。</span>王夫人許之。由是長公主日讒栗姬而譽王夫人<span class="jiaozhusup">〔章：甲十五行本「人」下有「男」字；乙十一行本同；孔本同。〕</span>之美；<span class="jiazhu">譽，音余。</span>帝亦自賢之，又有曩者所夢日符，<span class="jiazhu">王夫人之震武帝也，夢日入其懷，所謂符也。</span>計未有所定。王夫人知帝嗛栗姬，<span class="jiazhu">嗛，乎監翻，口有所銜也。康曰：恨也。<span class="shu-ming">史記</span>曰：帝嘗體不安，屬諸子爲王者於栗姬曰：<span class="yinhao">「善視之！」</span>栗姬怒，不肯應，言不遜。帝恚，心嗛之而未發也。</span>因怒未解，陰使人趣大行<span class="jiazhu">晉灼曰：禮有大行人、小行人，主諡官。臣瓚曰：大行是官名，掌九儀之制以賓諸侯者。師古曰：大行令，本名行人，典客屬官也，後改曰大行令。余按班<span class="shu-ming">表</span>，帝中六年改典客曰大行令，武帝太初元年改大行令爲大鴻臚，更名行人爲大行令，意其有誤；不然，則追書也。原父曰：<span class="shu-ming">史記</span>文、景事最略，<span class="shu-ming">漢書</span>則頗有所錄。蓋班氏博採他書成之，故於景帝世謂典客爲鴻臚，行人爲大行。由他書卽武帝時官記景帝世事，班氏失於改革耳，非<span class="shu-ming">表</span>誤也。趣，讀曰促。</span>請立栗姬爲皇后。帝怒曰：<span class="yinhao">「是而所宜言邪！」</span><span class="jiazhu">而，汝也。</span>遂按誅大行。</p>
<div class="yt" id="y0150"><p class="strong" id="p51"><a class="gg-link" href="#p51" onclick="return changeColor(this);"></a><span class="section" id="title-7"><span data-head-description="孝景皇帝下" data-head-level="h4" data-head-title="前七年">七年</span></span><span class="biaozhusup" data-rel="">（辛卯、前一五○年）</span></p></div>
<p class="em2 strong" id="p52"><a class="gg-link" href="#p52" onclick="return changeColor(this);"></a><span class="yinwen">1</span>冬，十一月，己酉，廢太子榮爲臨江王。太子太傅竇嬰力爭不能得，乃謝病免。栗姬恚恨而死。</p>
<p class="em2 strong" id="p53"><a class="gg-link" href="#p53" onclick="return changeColor(this);"></a><span class="yinwen">2</span>庚寅晦，日有食之。</p>
<p class="em2 strong" id="p54"><a class="gg-link" href="#p54" onclick="return changeColor(this);"></a><span class="yinwen">3</span>二月，丞相陶青免。乙巳，太尉周亞夫爲丞相。罷太尉官。</p>
<p class="em2 strong" id="p55"><a class="gg-link" href="#p55" onclick="return changeColor(this);"></a><span class="yinwen">4</span>夏，四月，乙巳，立皇后王氏。</p>
<p class="em2 strong" id="p56"><a class="gg-link" href="#p56" onclick="return changeColor(this);"></a><span class="yinwen">5</span>丁巳，立膠東王徹爲皇太子。</p>
<p class="em2 strong" id="p57"><a class="gg-link" href="#p57" onclick="return changeColor(this);"></a><span class="yinwen">6</span>是歲，以太僕劉舍爲御史大夫，<span class="jiazhu">劉舍，高祖功臣桃安侯劉襄之子。襄本項氏，親賜姓。</span>濟南太守郅都爲中尉。<span class="jiazhu">濟南王辟光反，國除爲郡。郅，之日翻。<span class="shu-ming">風俗通</span>：郅，商時侯國，後以爲氏。</span></p>
<p class="em2 strong" id="p58"><a class="gg-link" href="#p58" onclick="return changeColor(this);"></a>始，都爲中郎將，敢直諫。嘗從入上林，賈姬如廁，<span class="jiazhu">賈姬，卽賈夫人，生趙王彭祖、中山王勝。</span>野彘卒來入廁。<span class="jiazhu">卒，讀曰猝。</span>上目都，都不行；上欲自持兵救賈姬。都伏上前曰：<span class="yinhao">「亡一姬，復一姬進，<span class="jiazhu">復，扶又翻。</span>天下所少，寧賈姬等乎！陛下縱自輕，柰宗廟、太后何！」</span>上乃還，彘亦去。太后聞之，賜都金百斤，由此重都。都爲人，勇悍公廉，不發私書，問遺無所受，<span class="jiazhu">悍，下罕翻。遺，于季翻。</span>請謁無所聽。及爲中尉，先嚴酷，<span class="jiazhu">先，悉薦翻。</span>行法不避貴戚；列侯、宗室見都，側目而視，號曰<span class="yinhao">「蒼鷹」</span>。<span class="jiazhu">師古曰：言其鷙擊之甚。</span></p>
<div class="yt" id="y0149"><p class="strong" id="p59"><a class="gg-link" href="#p59" onclick="return changeColor(this);"></a><span class="section" id="title-8"><span data-head-description="孝景皇帝下" data-head-level="h4" data-head-title="中元年">中元年</span></span><span class="biaozhusup" data-rel="">（壬辰、前一四九年）</span></p></div>
<p class="em2 strong" id="p60"><a class="gg-link" href="#p60" onclick="return changeColor(this);"></a><span class="yinwen">1</span>夏，四月，乙巳，赦天下。</p>
<p class="em2 strong" id="p61"><a class="gg-link" href="#p61" onclick="return changeColor(this);"></a><span class="yinwen">2</span>地震。衡山原都雨雹，大者尺八寸。<span class="jiazhu">原都，地名，蓋屬衡山國。雨，王遇翻。</span></p>
<div class="yt" id="y0148"><p class="strong" id="p62"><a class="gg-link" href="#p62" onclick="return changeColor(this);"></a><span class="section" id="title-9"><span data-head-description="孝景皇帝下" data-head-level="h4" data-head-title="中二年">二年</span></span><span class="biaozhusup" data-rel="">（癸巳、前一四八年）</span></p></div>
<p class="em2 strong" id="p63"><a class="gg-link" href="#p63" onclick="return changeColor(this);"></a><span class="yinwen">1</span>春，二月，匈奴入燕。<span class="jiazhu">燕，因肩翻。</span></p>
<p class="em2 strong" id="p64"><a class="gg-link" href="#p64" onclick="return changeColor(this);"></a><span class="yinwen">2</span>三月，臨江王榮坐侵太廟壖垣爲宮，徵詣中尉府對簿。<span class="jiazhu">帝卽位之初，令天下郡國各立太祖、太宗之朝，故臨江王國亦有之。壖，與堧同，而緣翻。師古曰：簿者，獄辭之文書。簿，步戶翻。</span>臨江王欲得刀筆，爲書謝上，<span class="jiazhu">師古曰：刀，所以削治書也。古者著書於簡牘，故必用刀焉。</span>而中尉郅都禁吏不予；魏其侯使人間與臨江王。<span class="jiazhu">伺間隙而與之也。魏其侯，竇嬰。班<span class="shu-ming">志</span>，魏其，侯國，屬琅邪郡。予，讀曰與。間，古莧翻。</span>臨江王旣爲書謝上，因自殺。竇太后聞之，怒；後竟以危法中都而殺之。<span class="jiazhu">師古曰：謂構成其罪。中，竹仲翻。<span class="shu-ming">考異</span>曰：<span class="shu-ming">史記·本紀</span>：<span class="yinhao">「後二年正月，郅將軍擊匈奴。」</span><span class="shu-ming">酷吏傳</span>：<span class="yinhao">「郅都死後，宗室多犯法，上乃召甯成爲中尉。」</span>成爲中尉在中六年，則後二年所謂郅將軍者，非都也，疑別一人。<span class="shu-ming">漢書·紀</span>無郅將軍事。</span></p>
<p class="em2 strong" id="p65"><a class="gg-link" href="#p65" onclick="return changeColor(this);"></a><span class="yinwen">3</span>夏，四月，有星孛于西北。<span class="jiazhu">孛，蒲內翻。</span></p>
<p class="em2 strong" id="p66"><a class="gg-link" href="#p66" onclick="return changeColor(this);"></a><span class="yinwen">4</span>立皇子越爲廣川王，寄爲膠東王。<span class="jiazhu">廣川王彭祖王趙，故立越爲王。膠東王徹爲太子，故立寄爲王。</span></p>
<p class="em2 strong" id="p67"><a class="gg-link" href="#p67" onclick="return changeColor(this);"></a><span class="yinwen">5</span>秋，九月，甲戌晦，日有食之。</p>
<p class="em2 strong" id="p68"><a class="gg-link" href="#p68" onclick="return changeColor(this);"></a><span class="yinwen">6</span>初，梁孝王以至親有功，<span class="jiazhu">梁王以母弟之親，又有破吳、楚之功。</span>得賜天子旌旗，從千乘萬騎，出蹕入警。王寵信羊勝、公孫詭，以詭爲中尉。勝、詭多奇邪計，欲使王求爲漢嗣。栗太子之廢也，<span class="jiazhu">太子榮，栗姬之子，故號栗太子。</span>太后意欲以梁王爲嗣，嘗因置酒謂帝曰：<span class="yinhao">「安車大駕，用梁王爲寄。」</span>帝跪席舉身曰：<span class="yinhao">「諾。」</span>罷酒，帝以訪諸大臣，大臣袁盎等曰：<span class="yinhao">「不可。昔宋宣公不立子而立弟，以生禍亂，五世不絕。<span class="jiazhu">宋宣公舍其子與夷而立穆公，穆公又舍其子馮而立與夷，其後馮卒與與夷爭國。見<span class="shu-ming">春秋傳</span>。</span>小不忍，害大義，故<span class="shu-ming">春秋</span>大居正。」</span><span class="jiazhu"><span class="shu-ming">公羊傳</span>之言。</span>由是太后議格，遂不復言。<span class="jiazhu">格，音閣，止也。</span>王又嘗上書：<span class="yinhao">「願賜容車之地，徑至長樂宮，自使梁國士衆築作甬道朝太后。」</span><span class="jiazhu">甬，余拱翻。朝，直遙翻。</span>袁盎等皆建以爲不可。<span class="jiazhu">建，建議也。</span></p>
<p class="em2 strong" id="p69"><a class="gg-link" href="#p69" onclick="return changeColor(this);"></a>梁王由此怨袁盎及議臣，乃與羊勝、公孫詭謀，陰使人刺殺袁盎及他議臣十餘人。<span class="jiazhu">刺，七亦翻。</span>賊未得也，於是天子意梁；<span class="jiazhu">意梁者，以意測度，知其爲梁所爲也。</span>逐賊，果梁所爲。上遣田叔、呂季主往按梁事，捕公孫詭、羊勝；詭、勝匿王後宮。使者十餘輩至梁，責二千石急。梁相軒丘豹及內史韓安國以下舉國大索，<span class="jiazhu"><span class="shu-ming">姓譜</span>：楚文王庶子食采於軒丘，其後爲氏。索，山客翻。</span>月餘弗得。安國聞詭、勝匿王所，乃入見王而泣曰：<span class="yinhao">「主辱者臣死。大王無良臣，故紛紛至此。今勝、詭不得，請辭，賜死！」</span>王曰：<span class="yinhao">「何至此！」</span>安國泣數行下，曰：<span class="yinhao">「大王自度於皇帝，孰與臨江王親？」</span>王曰：<span class="yinhao">「弗如也。」</span>安國曰：<span class="yinhao">「臨江王適長太子，<span class="jiazhu">行，戶剛翻。度，徒洛翻。適，讀曰嫡。長，知兩翻。</span>以一言過，<span class="jiazhu">師古曰：景帝常屬諸姬子，栗姬言不遜，由是廢太子。</span>廢王臨江；用宮垣事，卒自殺中尉府。<span class="jiazhu">王，于況翻。卒，子恤翻；下同。</span>何者？治天下終不用私亂公。<span class="jiazhu">治，直之翻。</span>今大王列在諸侯，訹邪臣浮說，<span class="jiazhu">訹，音戌，誘也。</span>犯上禁，橈明法。<span class="jiazhu">橈，奴敎翻。</span>天子以太后故，不忍致法於大王；太后日夜涕泣，幸大王自改，大王終不覺寤。有如太后宮車卽晏駕，大王尙誰攀乎？」</span>語未卒，王泣數行而下，<span class="jiazhu">卒，子恤翻。行，戶剛翻。</span>謝安國曰：<span class="yinhao">「吾今出勝、詭。」</span>王乃令勝、詭皆自殺，出之。上由此怨望梁王。</p>
<p class="em2 strong" id="p70"><a class="gg-link" href="#p70" onclick="return changeColor(this);"></a>梁王恐，使鄒陽入長安，見皇后兄王信說曰：<span class="jiazhu">說，式芮翻；下同。</span><span class="yinhao">「長君弟得幸於上，後宮莫及，而長君行迹多不循道理者。<span class="jiazhu">長，知兩翻。行，下孟翻。</span>今袁盎事卽窮竟，梁王伏誅，太后無所發怒，切齒側目於貴臣，竊爲足下憂之。」</span><span class="jiazhu">爲，于僞翻；下精爲同。</span>長君曰：<span class="yinhao">「爲之柰何？」</span>陽曰：<span class="yinhao">「長君誠能精爲上言之，得毋竟梁事；長君必固自結於太后，太后厚德長君入於骨髓，而長君之弟幸於兩宮，<span class="jiazhu">長君之弟，謂皇后也。如淳曰：兩宮，太后宮及帝宮也。</span>金城之固也。<span class="jiazhu">師古曰：言其榮寵無極而不可壞，故取喻於金城。</span>昔者舜之弟象，日以殺舜爲事，及舜立爲天子，封之於有卑。<span class="jiazhu">卑，音鼻。師古及柳宗元皆以爲零陵之鼻亭卽象所封。</span>夫仁人之於兄弟，無藏怒，無宿怨，厚親愛而已。<span class="jiazhu">用<span class="shu-ming">孟子</span>語意。</span>是以後世稱之。以是說天子，徼幸梁事不奏。」</span>長君曰：<span class="yinhao">「諾。」</span>乘間入言之，<span class="jiazhu">徼，工堯翻。間，古莧翻。</span>帝怒稍解。</p>
<p class="em2 strong" id="p71"><a class="gg-link" href="#p71" onclick="return changeColor(this);"></a>是時，太后憂梁事不食，日夜泣不止，帝亦患之。會田叔等按梁事來還，至霸昌廐，<span class="jiazhu">霸昌廐在長安東。<span class="shu-ming">括地志</span>：在雍州萬年縣東北三十八里。</span>取火悉燒梁之獄辭，空手來見帝。<span class="jiazhu">見，賢遍翻。</span>帝曰：<span class="yinhao">「梁有之乎？」</span>叔對曰：<span class="yinhao">「死罪！有之。」</span>上曰：<span class="yinhao">「其事安在？」</span>田叔曰：<span class="yinhao">「上毋以梁事爲問也！」</span>上曰：<span class="yinhao">「何也？」</span>曰：<span class="yinhao">「今梁王不伏誅，是漢法不行也；伏法而太后食不甘味，臥不安席，此憂在陛下也。」</span>上大然之，使叔等謁太后，且曰：<span class="yinhao">「梁王不知也；造爲之者，獨在幸臣羊勝、公孫詭之屬爲之耳，謹已伏誅死，梁王無恙也。」</span><span class="jiazhu">恙，余亮翻。</span>太后聞之，立起坐餐，氣平復。</p>
<p class="em2 strong" id="p72"><a class="gg-link" href="#p72" onclick="return changeColor(this);"></a>梁王因上書請朝。<span class="jiazhu">朝，直遙翻。</span>旣至關，茅蘭說王，使乘布車、從兩騎入，匿於長公主園。<span class="jiazhu">服虔曰：茅蘭，孝王大夫。張晏曰：布車，降服自比喪人也，長公主，卽館陶長公主嫖。</span>漢使使迎王，王已入關，車騎盡居外，不知王處。太后泣曰：<span class="yinhao">「帝果殺吾子！」</span>帝憂恐。於是梁王伏斧質於闕下謝罪。太后、帝大喜，相泣，復如故，悉召王從官入關。<span class="jiazhu">從，才用翻。</span>然帝益疏王，不與同車輦矣。<span class="jiazhu">疏，與疎同；下同。</span>帝以田叔爲賢，擢爲魯相。<span class="jiazhu">相魯王餘也。</span></p>
<div class="yt" id="y0147"><p class="strong" id="p73"><a class="gg-link" href="#p73" onclick="return changeColor(this);"></a><span class="section" id="title-10"><span data-head-description="孝景皇帝下" data-head-level="h4" data-head-title="中三年">三年</span></span><span class="biaozhusup" data-rel="">（癸巳、前一四七年）</span></p></div>
<p class="em2 strong" id="p74"><a class="gg-link" href="#p74" onclick="return changeColor(this);"></a><span class="yinwen">1</span>冬，十一月，罷諸侯御史大夫官。</p>
<p class="em2 strong" id="p75"><a class="gg-link" href="#p75" onclick="return changeColor(this);"></a><span class="yinwen">2</span>夏，四月，地震。</p>
<p class="em2 strong" id="p76"><a class="gg-link" href="#p76" onclick="return changeColor(this);"></a><span class="yinwen">3</span>旱，禁酤酒。<span class="jiazhu">酤，工護翻，謂賣酒也。</span></p>
<p class="em2 strong" id="p77"><a class="gg-link" href="#p77" onclick="return changeColor(this);"></a><span class="yinwen">4</span>三月，丁巳，立皇子乘爲清河王。<span class="jiazhu">高帝置清河郡於齊、趙之間，今以爲王國。</span></p>
<p class="em2 strong" id="p78"><a class="gg-link" href="#p78" onclick="return changeColor(this);"></a><span class="yinwen">5</span>秋，九月，蝗。</p>
<p class="em2 strong" id="p79"><a class="gg-link" href="#p79" onclick="return changeColor(this);"></a><span class="yinwen">6</span>有星孛于西北。<span class="jiazhu">孛，蒲內翻。</span></p>
<p class="em2 strong" id="p80"><a class="gg-link" href="#p80" onclick="return changeColor(this);"></a><span class="yinwen">7</span>戊戌晦，日有食之。</p>
<p class="em2 strong" id="p81"><a class="gg-link" href="#p81" onclick="return changeColor(this);"></a><span class="yinwen">8</span>初，上廢栗太子，周亞夫固爭之，不得；上由此疏之。而梁孝王每朝，常與太后言條侯之短。<span class="jiazhu">梁王與條侯有隙，見前三年。</span>竇太后曰：<span class="yinhao">「皇后兄王信可侯也。」</span>帝讓曰：<span class="yinhao">「始，南皮、章武，先帝不侯，<span class="jiazhu">南皮侯竇彭祖，太后弟長君之子；章武侯竇廣國，太后弟也。班<span class="shu-ming">志</span>，南皮、章武皆屬勃海郡。</span>及臣卽位乃侯之；信未得封也。」</span>竇太后曰：<span class="yinhao">「人生各以時行耳。自竇長君在時，竟不得侯，死後，其子彭祖顧得侯，吾甚恨之！帝趣侯信也。」</span><span class="jiazhu">趣，讀曰促。</span>帝曰：<span class="yinhao">「請得與丞相議之。」</span>上與丞相議。亞夫曰：<span class="yinhao">「高皇帝約：『非劉氏不得王，非有功不得侯。』今信雖皇后兄，無功，侯之，非約也。」</span>帝默然而止。其後匈奴王徐盧等六人降，<span class="jiazhu">降，戶江翻。</span>帝欲侯之以勸後。丞相亞夫曰：<span class="yinhao">「彼背主降陛下，<span class="jiazhu">背，蒲內翻。</span>陛下侯之，則何以責人臣不守節者乎？」</span>帝曰：<span class="yinhao">「丞相議不可用。」</span>乃悉封徐盧等爲列侯。<span class="jiazhu">徐盧，容城侯；賜，桓侯；陸彊，遒侯；僕䵣，易侯；范代，范陽侯；邯鄲，翕侯。䵣，師古音怛。</span>亞夫因謝病。九月，戊戌，亞夫免；以御史大夫桃侯劉舍爲丞相。<span class="jiazhu"><span class="shu-ming">索隱</span>曰：桃縣屬信都郡。</span></p>
<div class="yt" id="y0146"><p class="strong" id="p82"><a class="gg-link" href="#p82" onclick="return changeColor(this);"></a><span class="section" id="title-11"><span data-head-description="孝景皇帝下" data-head-level="h4" data-head-title="中四年">四年</span></span><span class="biaozhusup" data-rel="">（乙未、前一四六年）</span></p></div>
<p class="em2 strong" id="p83"><a class="gg-link" href="#p83" onclick="return changeColor(this);"></a><span class="yinwen">1</span>夏，蝗。</p>
<p class="em2 strong" id="p84"><a class="gg-link" href="#p84" onclick="return changeColor(this);"></a><span class="yinwen">2</span>冬，十月，戊午，日有食之。</p>
<div class="yt" id="y0145"><p class="strong" id="p85"><a class="gg-link" href="#p85" onclick="return changeColor(this);"></a><span class="section" id="title-12"><span data-head-description="孝景皇帝下" data-head-level="h4" data-head-title="中五年">五年</span></span><span class="biaozhusup" data-rel="">（丙申、前一四五年）</span></p></div>
<p class="em2 strong" id="p86"><a class="gg-link" href="#p86" onclick="return changeColor(this);"></a><span class="yinwen">1</span>夏，立皇子舜爲常山王。<span class="jiazhu">高帝置常山郡，屬趙國；呂后分爲王國；文帝併爲趙國；今復以王舜。</span></p>
<p class="em2 strong" id="p87"><a class="gg-link" href="#p87" onclick="return changeColor(this);"></a><span class="yinwen">2</span>六月，丁巳，赦天下。</p>
<p class="em2 strong" id="p88"><a class="gg-link" href="#p88" onclick="return changeColor(this);"></a><span class="yinwen">3</span>大水。</p>
<p class="em2 strong" id="p89"><a class="gg-link" href="#p89" onclick="return changeColor(this);"></a><span class="yinwen">4</span>秋，八月，己酉，未央宮東闕災。</p>
<p class="em2 strong" id="p90"><a class="gg-link" href="#p90" onclick="return changeColor(this);"></a><span class="yinwen">5</span>九月，詔：<span class="yinhao">「諸獄疑，若雖文致於法<span class="jiazhu">謂原情定罪，本不至於死，而以律文傅致之。</span>而於人心不厭者，輒讞之。」</span><span class="jiazhu">厭，服也；師古曰：一涉翻，又於涉翻。讞，魚列翻，又魚蹇翻，平議也。</span></p>
<p class="em2 strong" id="p91"><a class="gg-link" href="#p91" onclick="return changeColor(this);"></a><span class="yinwen">6</span>地震。</p>
<div class="yt" id="y0144"><p class="strong" id="p92"><a class="gg-link" href="#p92" onclick="return changeColor(this);"></a><span class="section" id="title-13"><span data-head-description="孝景皇帝下" data-head-level="h4" data-head-title="中六年">六年</span></span><span class="biaozhusup" data-rel="">（丁酉、前一四四年）</span></p></div>
<p class="em2 strong" id="p93"><a class="gg-link" href="#p93" onclick="return changeColor(this);"></a><span class="yinwen">1</span>冬，十月，梁王來朝，上疏欲留；上弗許。<span class="jiazhu">褚少孫曰：諸侯王朝見天子，漢法凡當四見耳：始到，入，小見。到正月朔旦，奉皮薦璧玉賀正月，法見。後三日，爲王置酒，賜金錢財物。後二日，復入小見，辭去。凡留長安，不過二十日。小見者，燕見於禁門內，飲於省中。</span>王歸國，意忽忽不樂。<span class="jiazhu">樂，音洛。</span></p>
<p class="em2 strong" id="p94"><a class="gg-link" href="#p94" onclick="return changeColor(this);"></a><span class="yinwen">2</span>十一<span class="jiaozhusup">〔章：乙十一行本「一」作「二」；本同。〕</span>月，改諸廷尉、將作等官名。<span class="jiazhu">時改廷尉爲大理，將作少府爲大匠，奉常爲太常，典客爲大行令，長信詹事爲長信少府，將行爲大長秋，主爵中尉爲都尉。</span></p>
<p class="em2 strong" id="p95"><a class="gg-link" href="#p95" onclick="return changeColor(this);"></a><span class="yinwen">3</span>春，二月，乙卯，上行幸雍，郊五畤。<span class="jiazhu">畤，音止。</span></p>
<p class="em2 strong" id="p96"><a class="gg-link" href="#p96" onclick="return changeColor(this);"></a><span class="yinwen">4</span>三月，雨雪。</p>
<p class="em2 strong" id="p97"><a class="gg-link" href="#p97" onclick="return changeColor(this);"></a><span class="yinwen">5</span>夏，四月，梁孝王薨。竇太后聞之，哭極哀，不食，曰：<span class="yinhao">「帝果殺吾子！」</span>帝哀懼，不知所爲；與長公主計之，乃分梁爲五國，盡立孝王男五人爲王：買爲梁王，明爲濟川王，彭離爲濟東王，定爲山陽王，不識爲濟陰王；<span class="jiazhu">梁仍都睢陽。濟川國在陳留、東郡之間。濟東國後入漢爲大河郡，後又爲東平國。山陽國卽山陽郡。濟陰國卽濟陰郡。濟，子禮翻。</span>女五人皆食湯沐邑。奏之太后，太后乃說，爲帝加一餐。<span class="jiazhu">說，讀曰悅。爲，于僞翻。</span>孝王未死時，財以巨萬計，及死，藏府餘黃金尙四十餘萬斤，<span class="jiazhu">藏，徂浪翻。</span>他物稱是。<span class="jiazhu">稱，尺證翻。</span></p>
<p class="em2 strong" id="p98"><a class="gg-link" href="#p98" onclick="return changeColor(this);"></a><span class="yinwen">6</span>上旣減笞法，<span class="jiazhu">見上卷元年。</span>笞者猶不全；乃更減笞三百曰二百，笞二百曰一百。又定箠令：<span class="jiazhu">師古曰：箠，策也，所以擊者也。箠，止蕊翻。</span>箠長五尺，<span class="jiazhu">長，直亮翻。</span>其本大一寸，竹也；末薄半寸，皆平其節。當笞者笞臋；<span class="jiazhu">如淳曰：然則先時笞背也。臋，徒門翻。</span>畢一罪，乃更人。<span class="jiazhu">更，工衡翻。</span>自是笞者得全。然死刑旣重而生刑又輕，民易犯之。<span class="jiazhu">易，以豉翻。</span></p>
<p class="em2 strong" id="p99"><a class="gg-link" href="#p99" onclick="return changeColor(this);"></a><span class="yinwen">7</span>六月，匈奴入鴈門，至武泉，入上郡，取苑馬；<span class="jiazhu">鴈門有句注之險。如淳曰：<span class="shu-ming">漢儀注</span>：太僕牧師諸苑三十六所，分布北邊、西邊，以郎爲苑監，官奴婢三萬人，養馬三十萬匹。師古曰：武泉，雲中縣也。養鳥獸通名曰苑，故謂牧馬處曰苑。<span class="shu-ming">食貨志</span>：景帝始造苑馬以廣用。</span>吏卒戰死者二千人。隴西李廣爲上郡太守，嘗從百騎出，<span class="jiaozhusup">〔章：甲十五行本「出」下有「卒」字；乙十一行本同；張校同。〕</span>遇匈奴數千騎，見廣，以爲誘騎，<span class="jiazhu">誘騎者，見少以誘敵。誘，音酉；下同。</span>皆驚，上山陳。<span class="jiazhu">師古曰：爲陳以待廣也。陳，讀曰陣；下同。</span>廣之百騎皆大恐，欲馳還走。廣曰：<span class="yinhao">「吾去大軍數十里，今如此以百騎走，匈奴追射我立盡。<span class="jiazhu">射，而亦翻；下同。</span>今我留，匈奴必以我爲大軍之誘，必不敢擊我。」</span>廣令諸騎曰：<span class="yinhao">「前！」</span>未到匈奴陣二里所，止，令曰：<span class="yinhao">「皆下馬解鞍！」</span>其騎曰：<span class="yinhao">「虜多且近，卽有急，柰何？」</span>廣曰：<span class="yinhao">「彼虜以我爲走；令<span class="jiaozhusup">〔章：乙十一行本「令」作「今」；孔本同；熊校同。〕</span>皆解鞍以示不走，用堅其意。」</span><span class="jiazhu">師古曰：示以堅牢，令敵意知之。</span>於是胡騎遂不敢擊。有白馬將出，護其兵；<span class="jiazhu">師古曰：將之乘白馬者也。護，謂監視之。將，卽亮翻。</span>李廣上馬，與十餘騎奔，射殺白馬將而復還，至其騎中解鞍，令士皆縱馬臥。是時會暮，胡兵終怪之，不敢擊。夜半時，胡兵亦以爲漢有伏軍於旁，欲夜取之，胡皆引兵而去。平旦，李廣乃歸其大軍。</p>
<p class="em2 strong" id="p100"><a class="gg-link" href="#p100" onclick="return changeColor(this);"></a><span class="yinwen">8</span>秋，七月，辛亥晦，日有食之。</p>
<p class="em2 strong" id="p101"><a class="gg-link" href="#p101" onclick="return changeColor(this);"></a><span class="yinwen">9</span>自郅都之死，長安左右宗室多暴犯法。上乃召濟南都尉南陽甯成爲中尉。其治效郅都，其廉弗如；然宗室、豪傑皆人人惴恐。<span class="jiazhu">惴，之瑞翻。</span></p>
<p class="em2 strong" id="p102"><a class="gg-link" href="#p102" onclick="return changeColor(this);"></a><span class="yinwen">10</span>城陽共王喜薨。<span class="jiazhu">共王喜，文帝前四年嗣父章爵爲王，八年徙王淮陽，後四年復還城陽，至是而薨。共，讀曰恭。</span></p>
<div class="yt" id="y0143"><p class="strong" id="p103"><a class="gg-link" href="#p103" onclick="return changeColor(this);"></a><span class="section" id="title-14"><span data-head-description="孝景皇帝下" data-head-level="h4" data-head-title="後元年">後元年</span></span><span class="biaozhusup" data-rel="">（戊戌、前一四三年）</span></p></div>
<p class="em2 strong" id="p104"><a class="gg-link" href="#p104" onclick="return changeColor(this);"></a><span class="yinwen">1</span>春，正月，詔曰：<span class="yinhao">「獄，重事也。人有智愚，官有上下。獄疑者讞有司；有司所不能決，移廷尉；讞而後不當，讞者不爲失。<span class="jiazhu">師古曰：假令讞訖，其理不當，所讞之人不爲罪失。讞，魚列翻，又魚蹇翻。</span>欲令治獄者務先寬。」</span><span class="jiazhu">治，直之翻。</span></p>
<p class="em2 strong" id="p105"><a class="gg-link" href="#p105" onclick="return changeColor(this);"></a><span class="yinwen">2</span>三月，赦天下。</p>
<p class="em2 strong" id="p106"><a class="gg-link" href="#p106" onclick="return changeColor(this);"></a><span class="yinwen">3</span>夏，大酺五日，民得酤酒。<span class="jiazhu">中三年禁民酤酒，今弛此禁。酺，音蒲。</span></p>
<p class="em2 strong" id="p107"><a class="gg-link" href="#p107" onclick="return changeColor(this);"></a><span class="yinwen">4</span>五月，丙戌，地震。上庸地震二十二日，<span class="jiazhu">班<span class="shu-ming">志</span>，上庸縣屬漢中郡。</span>壞城垣。<span class="jiazhu">壞，音怪。</span></p>
<p class="em2 strong" id="p108"><a class="gg-link" href="#p108" onclick="return changeColor(this);"></a><span class="yinwen">5</span>秋，七月，丙午，丞相舍免。</p>
<p class="em2 strong" id="p109"><a class="gg-link" href="#p109" onclick="return changeColor(this);"></a><span class="yinwen">6</span>乙巳晦，日有食之。</p>
<p class="em2 strong" id="p110"><a class="gg-link" href="#p110" onclick="return changeColor(this);"></a><span class="yinwen">7</span>八月，壬辰，以御史大夫衞綰爲丞相，衞尉南陽直不疑爲御史大夫。<span class="jiazhu"><span class="shu-ming">姓譜</span>：楚人直弓之後。</span>初，不疑爲郎，同舍有告歸，悞持其同舍郎金去。已而同舍郎覺亡，意不疑；<span class="jiazhu">師古曰：疑其盜取。</span>不疑謝有之，<span class="jiazhu">師古曰：告云實取。</span>買金償。後告歸者至而歸金，亡金郎大慙。以此稱爲長者，稍遷至中大夫。人或廷毀不疑，<span class="jiazhu">師古曰：當廷見之時而毀之。</span>以爲盜嫂。不疑聞，曰：<span class="yinhao">「我乃無兄。」</span>然終不自明也。</p>
<p class="em2 strong" id="p111"><a class="gg-link" href="#p111" onclick="return changeColor(this);"></a><span class="yinwen">8</span>帝居禁中，召周亞夫賜食，獨置大胾，<span class="jiazhu">師古曰：胾，大臠。孔穎達曰：熟肉帶骨而臠曰殽；純肉而臠曰胾。胾，側吏翻。</span>無切肉，又不置箸。亞夫心不平，顧謂尙席取箸。<span class="jiazhu">應劭曰：尙席，主席者也。</span>上視而笑曰：<span class="yinhao">「此非不足君所乎？」</span><span class="jiazhu">孟康曰：設胾無箸者，此非不足滿於君所乎？慊恨之也。如淳曰：非故不足君之食具，偶失之也。師古曰：孟說近之。帝言賜君食而不設箸，此由我意，於君有不足乎？</span>亞夫免冠謝上，上曰：<span class="yinhao">「起！」</span>亞夫因趨出。上目送之曰：<span class="yinhao">「此鞅鞅，非少主臣也。」</span></p>
<p class="em2 strong" id="p112"><a class="gg-link" href="#p112" onclick="return changeColor(this);"></a>居無何，亞夫子爲父買工官尙方甲楯五百被，可以葬者。<span class="jiazhu">少，詩沼翻。爲，于僞翻。楯，食尹翻。如淳曰：工官，官名。張晏曰：被，具也；五百具甲楯也。師古曰：被，被義翻。</span>取庸苦之，不與錢。<span class="jiazhu">師古曰：庸，謂賃也；苦，謂極苦使也。余謂亞夫之子無識，苦使其人而不與賃錢，致其懷怨而禍及其父。亞夫之死，雖由景帝之少恩，其子亦深可罪也。</span>庸知其盜買縣官器，怨而上變，告子，<span class="jiazhu">上，時掌翻。</span>事連汙亞夫。書旣聞，上下吏。吏簿責亞夫，<span class="jiazhu">如淳曰：簿問其辭情。師古曰：簿責者，書之於簿，一一責問之也。汙，烏故翻。下，戶嫁翻。</span>亞夫不對。上罵之曰：<span class="yinhao">「吾不用也！」</span><span class="jiazhu">孟康曰：言不用汝對，欲殺之也。如淳曰：恐獄吏畏其復用事，不敢折辱也。師古曰：孟說是也。一云：帝責吏，云不勝其任，吾不用汝，故召亞夫令詣廷尉也。</span>召詣廷尉。廷尉責問曰：<span class="yinhao">「君侯欲反何？」</span>亞夫曰：<span class="yinhao">「臣所買器，乃葬器也，何謂反乎？」</span>吏曰：<span class="yinhao">「君縱不欲反地上，卽欲反地下耳！」</span>吏侵之益急。初，吏捕亞夫，亞夫欲自殺，其夫人止之，以故不得死，遂入廷尉。因不食五日，歐血而死。</p>
<p class="em2 strong" id="p113"><a class="gg-link" href="#p113" onclick="return changeColor(this);"></a><span class="yinwen">9</span>是歲，濟陰哀王不識薨。<span class="jiazhu">濟，子禮翻。</span></p>
<div class="yt" id="y0142"><p class="strong" id="p114"><a class="gg-link" href="#p114" onclick="return changeColor(this);"></a><span class="section" id="title-15"><span data-head-description="孝景皇帝下" data-head-level="h4" data-head-title="後二年">二年</span></span><span class="biaozhusup" data-rel="">（己亥、前一四二年）</span></p></div>
<p class="em2 strong" id="p115"><a class="gg-link" href="#p115" onclick="return changeColor(this);"></a><span class="yinwen">1</span>春，正月，地一日三動。</p>
<p class="em2 strong" id="p116"><a class="gg-link" href="#p116" onclick="return changeColor(this);"></a><span class="yinwen">2</span>三月，匈奴入鴈門，太守馮敬與戰，死。發車騎、材官屯鴈門。</p>
<p class="em2 strong" id="p117"><a class="gg-link" href="#p117" onclick="return changeColor(this);"></a><span class="yinwen">3</span>春，以歲不登，禁內郡食馬粟；沒入之。<span class="jiazhu">師古曰：食，讀曰飤。以粟食馬者，沒其馬入官。</span></p>
<p class="em2 strong" id="p118"><a class="gg-link" href="#p118" onclick="return changeColor(this);"></a><span class="yinwen">4</span>夏，四月，詔曰：<span class="yinhao">「雕文刻鏤，傷農事者也；<span class="jiazhu">鏤，力豆翻。</span>錦繡纂組，害女工者也。<span class="jiazhu">應劭曰：纂，今五采屬，綷是也。組，今綬紛絛是也。臣瓚曰：許愼云：纂，赤組也。師古曰：瓚說是也。綷，會也；會五采者，今謂之錯綵，非纂也。綷，子內翻。絛，他牢翻。</span>農事傷則飢之本，女工害則寒之原也。夫飢寒並至而能亡爲非者寡矣。<span class="jiazhu">亡，古無字通。</span>朕親耕，后親桑，以奉宗廟粢盛、祭服，爲天下先；<span class="jiazhu">盛，時征翻。</span>不受獻，減太官，省繇賦，<span class="jiazhu">師古曰：省，所領翻。繇，讀曰傜。</span>欲天下務農蠶，素有蓄積，以備災害。強毋攘弱，衆毋暴寡；老耆以壽終，幼孤得遂長。<span class="jiazhu">師古曰：遂，成也。長，知兩翻。</span>今歲或不登，民食頗寡，其咎安在？或詐僞爲吏，<span class="jiazhu">張晏曰：以詐僞人爲吏也。臣瓚曰：律所謂矯枉以爲吏者也。師古曰：二說並非也，直謂詐自稱吏耳。</span>以貨賂爲市，漁奪百姓，侵牟萬民。<span class="jiazhu">師古曰：漁，言若漁獵之爲也。李奇曰：牟，食苗根蟲也。侵牟食民，比之蛑賊也。杜佑曰：牟，取也。</span>縣丞，長吏也；姦法與盜盜，甚無謂也！<span class="jiazhu">李斐曰：姦法，因法作姦也。文穎曰：與盜，謂盜者當治，而知情反佐與之，是則共盜無異也。師古曰：與盜盜者，共盜爲盜耳。</span>其令二千石各脩其職；不事官職、耗亂者，<span class="jiazhu">師古曰：耗，不明也，讀與眊同，音莫報翻。</span>丞相以聞，請其罪。布告天下，使明知朕意。」</span></p>
<p class="em2 strong" id="p119"><a class="gg-link" href="#p119" onclick="return changeColor(this);"></a><span class="yinwen">5</span>五月，詔算貲四得官。<span class="jiazhu">服虔曰：貲萬錢，算百二十七也。應劭曰：古者疾吏之貪，衣食足知榮辱，限貲十算乃得爲吏；十算，十萬也。賈人有財不得爲吏，廉士無貲又不得官，故減貲四算得官矣。</span></p>
<p class="em2 strong" id="p120"><a class="gg-link" href="#p120" onclick="return changeColor(this);"></a><span class="yinwen">6</span>秋，大旱。</p>
<div class="yt" id="y0141"><p class="strong" id="p121"><a class="gg-link" href="#p121" onclick="return changeColor(this);"></a><span class="section" id="title-16"><span data-head-description="孝景皇帝下" data-head-level="h4" data-head-title="後三年">三年</span></span><span class="biaozhusup" data-rel="">（庚子、前一四一年）</span></p></div>
<p class="em2 strong" id="p122"><a class="gg-link" href="#p122" onclick="return changeColor(this);"></a><span class="yinwen">1</span>冬，十月，日月皆食，赤五日。</p>
<p class="em2 strong" id="p123"><a class="gg-link" href="#p123" onclick="return changeColor(this);"></a><span class="yinwen">2</span>十二月晦，雷；日如紫；五星逆行守太微；<span class="jiazhu"><span class="shu-ming">晉·天文志</span>：太微，天子廷也，五帝座也，十二諸侯府也。其外蕃，九卿也；南蕃中二星間曰端門，東曰左執法，廷尉象也；西曰右執法，御史大夫象也。左執法之東，左掖門也；右執法之西，右掖門也。東蕃四星：南第一星曰上相，其北東太陽門也；第二星曰次相，其北中華東門也；第三星曰次將，其北東太陰門也；第四星曰上將，所謂四輔也。西蕃四星：第一星曰上將，其北西太陽門也；第二星曰次將，其北中華西門也；第三星曰次相，其北西太陰門也；第四星曰上相，次亦四輔也。</span>月貫天廷中。</p>
<p class="em2 strong" id="p124"><a class="gg-link" href="#p124" onclick="return changeColor(this);"></a><span class="yinwen">3</span>春，正月，詔曰：<span class="yinhao">「農，天下之本也。黃金、珠、玉，飢不可食，寒不可衣，以爲幣用，<span class="jiazhu">師古曰：幣者，所以通有無，易貴賤也。</span>不識其終始。間歲或不登，意爲末者衆，農民寡也。其令郡國務勸農桑，益種樹，可得衣食物。吏發民若取庸<span class="jiazhu">韋昭曰：發民，用其民也；取庸，取其資以顧庸也。</span>采黃金、珠、玉者，坐贓爲盜。二千石聽者，與同罪。」</span></p>
<p class="em2 strong" id="p125"><a class="gg-link" href="#p125" onclick="return changeColor(this);"></a><span class="yinwen">4</span>甲寅，皇太子冠。<span class="jiazhu">冠，古玩翻。</span></p>
<p class="em2 strong" id="p126"><a class="gg-link" href="#p126" onclick="return changeColor(this);"></a><span class="yinwen">5</span>甲子，帝崩于未央宮。<span class="jiazhu">臣瓚曰：壽四十八。</span>太子卽皇帝位，年十六。尊皇太后爲太皇太后，皇后爲皇太后。</p>
<p class="em2 strong" id="p127"><a class="gg-link" href="#p127" onclick="return changeColor(this);"></a><span class="yinwen">6</span>二月，癸酉，葬孝景皇帝于陽陵。<span class="jiazhu">臣瓚曰：自崩及葬凡十日。</span></p>
<p class="em2 strong" id="p128"><a class="gg-link" href="#p128" onclick="return changeColor(this);"></a><span class="yinwen">7</span>三月，封皇太后同母弟田蚡爲武安侯，<span class="jiazhu">班<span class="shu-ming">志</span>，武安縣屬魏郡。又據<span class="shu-ming">溝洫志</span>，蚡封武安，而奉邑食清河之鄃。蚡，房吻翻。</span>勝爲周陽侯。<span class="jiazhu"><span class="shu-ming">史記正義</span>：絳州聞喜縣東二十九里有周陽故城。</span></p>
<p class="margin2" id="p129"><a class="gg-link" href="#p129" onclick="return changeColor(this);"></a>班固贊曰：孔子稱：<span class="yinhao">「斯民也，三代之所以直道而行也。」</span><span class="jiazhu">師古曰：此<span class="shu-ming">論語</span>載孔子之辭也。言今此時之人，亦夏、殷、周之所馭，以政化淳壹，故能直道而行。傷今不然。</span>信哉！周、秦之敝，罔密文峻，而姦軌不勝。<span class="jiazhu">師古曰：不可勝。</span>漢興，掃除煩苛，與民休息；至于孝文，加之以恭儉；孝景遵業。五六十載之間，至於移風易俗，黎民醇厚。<span class="jiazhu">師古曰：黎，衆也。醇，不澆雜。</span>周云成、康，漢言文、景，美矣！</p>
<p class="em2 strong" id="p130"><a class="gg-link" href="#p130" onclick="return changeColor(this);"></a><span class="yinwen">8</span>漢興，接秦之弊，作業劇而財匱，自天子不能具鈞駟，<span class="jiazhu">四馬一色，謂之鈞駟。</span>而將相或乘牛車，<span class="jiazhu">師古曰：以牛駕車也。余據漢時以牛車爲賤，魏、晉以後，王公始多乘牛車。</span>齊民無藏蓋。<span class="jiazhu">蘇林曰：無物可蓋藏。</span>天下已平，高祖乃令賈人不得衣絲、乘車，重租稅以困辱之。<span class="jiazhu">賈，音古。衣，於旣翻。</span>孝惠、高后時，爲天下初定，復弛商賈之律；然市井之子孫，亦不得仕宦爲吏。量吏祿，度官用，以賦於民。<span class="jiazhu">師古曰：纔取足。量，音良。度，徒洛翻。</span>而山川、園池、市井租稅之入，自天子以至於封君湯沐邑，皆各爲私奉養焉，不領於天子<span class="jiaozhusup">〔章：甲十五行本「子」作「下」；乙十一行本同。〕</span>之經費。<span class="jiazhu">師古曰：言各收其所賦稅以自供，不入於國朝之倉廩府庫也。經，常也。</span>漕轉山東粟以給中都官，<span class="jiazhu">師古曰：中都官，京師諸官府也。</span>歲不過數十萬石。繼以孝文、孝景，清淨恭儉，安養天下，七十餘年之間，國家無事，非遇水旱之災，民則人給家足。都鄙廩庾皆滿，而府庫餘貨財；京師之錢累鉅萬，貫朽而不可校；<span class="jiazhu">師古曰：累巨萬，謂數百萬萬也。校，謂計數也。</span>太倉之粟陳陳相因，<span class="jiazhu">師古曰：陳，謂久舊也。</span>充溢露積於外，至腐敗不可食。衆庶街巷有馬，而阡陌之間成羣，<span class="jiazhu">師古曰：謂田中之阡陌也。</span>乘字牝者擯而不得聚會。<span class="jiazhu">孟康曰：皆乘父馬，有牝馬間其間則踶齧，故斥出不得會同。師古曰：言時富饒，恥乘字牝，不必以其踶齧也。</span>守閭閻者食粱肉；爲吏者長子孫，<span class="jiazhu">如淳曰：時無事，吏不數轉，至於生長子孫而不轉職也。長，知兩翻。</span>居官者以爲姓號。<span class="jiazhu">如淳曰：<span class="shu-ming">貨殖傳</span>倉氏、庫氏是也。</span>故人人自愛而重犯法，先行義而後詘<span class="jiaozhusup">〔章：甲十五行本「詘」作「絀」；乙十一行本同。〕</span>辱焉。<span class="jiazhu">師古曰：以行義爲先，以愧辱相絀也。行，下孟翻。</span>當此之時，罔疏而民富，役財驕溢，或至兼幷、豪黨之徒，以武斷於鄕曲。<span class="jiazhu">師古曰：恃其豪富則擅行威罰也。斷，丁亂翻。</span>宗室有土、<span class="jiazhu">師古曰：謂國之宗姓受封邑土地者也。</span>公、卿、大夫以下，爭于奢侈，室廬、輿服僭于上，無限度。物盛而衰，固其變也；自是之後，孝武內窮侈靡，外攘夷狄，天下蕭然，財力耗矣！</p>
</div></body></html>