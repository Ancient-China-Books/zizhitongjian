<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>卷第三十八・漢紀三十・王莽下</title><meta content="width=device-width" initial-scale="1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="漢紀三十">漢紀三十</span></span></h1>
<p id="online_toc_0"><a class="gg-link" href="#online_toc_0" onclick="return changeColor(this);"></a><span class="jiazhu">起旃蒙大淵獻<span class="biaozhusup" data-rel="">（乙亥）</span>，盡玄黓敦牂<span class="biaozhusup" data-rel="">（壬午）</span>，凡八年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="王莽下">王莽下</span></span></h5>
<div class="yeartoc" id="year_toc_15"><p class="strong" id="online_toc_1"><a class="gg-link" href="#online_toc_1" onclick="return changeColor(this);"></a><span class="section" id="title-3"><span data-head-description="王莽下" data-head-level="h4" data-head-title="天鳳二年">天鳳二年</span></span><span class="biaozhusup" data-rel="">（乙亥、一五年）</span></p></div>
<p class="em2 strong" id="online_toc_2"><a class="gg-link" href="#online_toc_2" onclick="return changeColor(this);"></a><span class="yinwen">1</span>春，二月，大赦天下。</p>
<p class="em2 strong" id="online_toc_3"><a class="gg-link" href="#online_toc_3" onclick="return changeColor(this);"></a><span class="yinwen">2</span>民訛言黃龍墮死黃山宮中，<span class="jiazhu">晉灼曰：黃山宮在槐里。<span class="shu-ming">黃圖</span>：黃山宮在興平縣西三十里。</span>百姓奔走往觀者有萬數。莽惡之，<span class="jiazhu">師古曰：莽自謂黃德，故有此妖。惡，烏路翻。</span>捕繫，問<span class="jiaozhusup">【章：十二行本「問」下有「語」字；乙十一行本同；孔本同；張校同。】</span>所從起；不能得。</p>
<p class="em2 strong" id="online_toc_4"><a class="gg-link" href="#online_toc_4" onclick="return changeColor(this);"></a><span class="yinwen">3</span>單于咸旣和親，求其子登屍。莽欲遣使送致，恐咸怨恨，害使者，乃收前言當誅侍子者故將軍陳欽，以他罪殺之。<span class="jiazhu">誅侍子事見上卷始建國三年。使，疏吏翻。</span>莽選辯士濟南王咸爲大使。夏，五月，莽復遣和親侯歙與咸等送右廚唯姑夕王，因奉歸前所斬侍子登及諸貴人從者喪；<span class="jiazhu">濟，子禮翻。歙，許及翻。復，扶又翻。從，才用翻。喪，息琅翻。</span>單于遣云、當子男大且渠奢等至塞迎之。<span class="jiazhu">且，子余翻。</span>咸到單于庭，陳莽威德，莽亦多遺單于金珍，因諭說改其號，<span class="jiazhu">遺，于季翻。說，輸芮翻。</span>號匈奴曰<span class="yinhao">「恭奴」</span>，單于曰<span class="yinhao">「善于」</span>，賜印綬，封骨都侯當爲後安公，當子男奢爲後安侯。單于貪莽金幣，故曲聽之；然寇盜如故。</p>
<p class="em2 strong" id="online_toc_5"><a class="gg-link" href="#online_toc_5" onclick="return changeColor(this);"></a><span class="yinwen">4</span>莽意以爲制定則天下自平，故銳思於地理，制禮，作樂，講合<span class="shu-ming">六經</span>之說。<span class="jiazhu">思，相吏翻。</span>公卿旦入暮出，論議連年不決，不暇省獄訟冤結，<span class="jiazhu">省，悉井翻。</span>民之急務。縣宰缺者數年守兼，<span class="jiazhu">師古曰：不拜正官，權令人守兼。</span>一切貪殘日甚。中郎將、繡衣執法在郡國者，並乘權勢，傳相舉奏。<span class="jiazhu">傳，知戀翻。</span>又十一公士分布勸農桑，班時令，按諸章，<span class="jiazhu">應劭曰：士，掾也。余按漢公府各有掾屬，莽置十一公，改掾曰士。</span>冠蓋相望，交錯道路，召會吏民，逮捕證左，<span class="jiazhu">左，音佐。</span>郡縣賦斂，<span class="jiazhu">斂，力贍翻。</span>遞相賕賂，白黑紛然，<span class="jiazhu">師古曰：白黑，謂清濁也；紛然，亂之意；言清濁不分也。余謂白黑，色之易別者，且紛然不能分，可謂繆亂之甚。</span>守闕告訴者多。莽自見前顓權以得漢政，故務自攬衆事，有司受成苟免。<span class="jiazhu">師古曰：莽事事自決，成熟乃以付吏，吏苟免罪責而已。</span>諸寶物名、帑藏、錢穀官皆宦者領之；<span class="jiazhu">帑，他朗翻。藏，徂浪翻。</span>吏民上封事，宦官、左右開發，尙書不得知，<span class="jiazhu">舊上封事者，先由尙書，乃奏御；莽恐尙書壅蔽，令宦官左右發其封，自省之。上，時掌翻。</span>其畏備臣下如此。又好變改制度，<span class="jiazhu">好，呼到翻。</span>政令煩多，當奉行者，輒質問乃以從事，前後相乘，憒眊不渫。<span class="jiazhu">師古曰：乘，積也，登也。憒眊，不明也。渫，散也，徹也。憒，音工內翻。眊，音莫報翻。余謂前者省決未了而後者復來，謂之相乘。渫，音泄，清也。</span>莽常御燈火至明，猶不能勝。<span class="jiazhu">勝，音升。</span>尙書因是爲姦，寢事，<span class="jiazhu">上書者，尙書不以聞而竊寢其事。</span>上書待報者連年不得去，拘繫郡縣者逢赦而後出，衞卒不交代者至三歲。穀糴常貴，邊兵二十餘萬人，仰衣食縣官；<span class="jiazhu">師古曰：仰，音牛向翻。</span>五原、代郡尤被其毒，<span class="jiazhu">被，皮義翻。</span>起爲盜賊，數千人爲輩，轉入旁郡。莽遣捕盜將軍孔仁將兵與郡縣合擊，歲餘乃定。</p>
<p class="em2 strong" id="online_toc_6"><a class="gg-link" href="#online_toc_6" onclick="return changeColor(this);"></a><span class="yinwen">5</span>邯鄲以北大雨，水出，深者數丈，流殺數千人。<span class="jiazhu">邯鄲，音寒丹。</span></p>
<div class="yeartoc" id="year_toc_16"><p class="strong" id="online_toc_7"><a class="gg-link" href="#online_toc_7" onclick="return changeColor(this);"></a><span class="section" id="title-4"><span data-head-description="王莽下" data-head-level="h4" data-head-title="天鳳三年">三年</span></span><span class="biaozhusup" data-rel="">（丙子、一六年）</span></p></div>
<p class="em2 strong" id="online_toc_8"><a class="gg-link" href="#online_toc_8" onclick="return changeColor(this);"></a><span class="yinwen">1</span>春，二月，乙酉，地震，大雨雪；<span class="jiazhu">雨，于具翻。</span>關東尤甚，深者一丈，竹柏或枯。<span class="jiazhu">竹柏冬青，或至於枯。言常寒之咎。</span>大司空王邑上書，以地震乞骸骨。莽不許，曰：<span class="yinhao">「夫地有動有震，震者有害，動者不害。<span class="shu-ming">春秋</span>記地震，<span class="shu-ming">易·繫</span>坤動；動靜辟翕，萬物生焉。」</span><span class="jiazhu">師古曰：辟，音闢。闢，開也。<span class="shu-ming">易·上繫</span>之辭曰：夫坤，其動也闢，其靜也翕，是以廣生焉。故莽引之也。</span>其好自誣飾，<span class="jiazhu">好，呼到翻。</span>皆此類也。</p>
<p class="em2 strong" id="online_toc_9"><a class="gg-link" href="#online_toc_9" onclick="return changeColor(this);"></a><span class="yinwen">2</span>先是，莽以制作未定，<span class="jiazhu">先，悉薦翻。</span>上自公侯，下至小吏，皆不得俸祿。<span class="jiazhu">俸，扶用翻。</span>夏，五月，莽下書曰：<span class="yinhao">「予遭陽九之阸，<span class="jiazhu"><span class="shu-ming">傳</span>曰：三統之元，有陰陽之九焉，天地之常數也。</span>百六之會，國用不足，民人騷動，自公卿以下，一月之祿十緵布二匹，<span class="jiazhu">孟康曰：緵，八十縷也。師古曰：緵，音子公翻。</span>或帛一匹。<span class="jiazhu">帛，繒也。</span>予每念之，未嘗不戚焉。今阸會已度，府帑雖未能充，<span class="jiazhu">帑，他朗翻。</span>略頗稍給。其以六月朔庚寅始，賦吏祿皆如制度。」</span><span class="jiazhu">賦，布也，與也。</span>四輔、公卿、大夫、士下至輿、僚，凡十五等。<span class="jiazhu"><span class="shu-ming">左傳</span>曰：人有十等：王臣公，公臣大夫，大夫臣士，士臣皁，皁臣輿，輿臣隸，隸臣僚，僚臣僕，僕臣臺。今莽自四輔以下分爲十五等。</span>僚祿一歲六十六斛，稍以差稱。<span class="jiaozhusup">【章：十二行本「稱」作「增」；乙十一行本同；孔本同。】</span><span class="jiazhu">稱，尺證翻。</span>上至四輔而爲萬斛云。莽又曰：<span class="yinhao">「古者歲豐穰則充其禮，<span class="jiazhu">師古曰：穰，音人掌翻，又音如羊翻。</span>有災害則有所損，與百姓同憂喜也。其用上計時通計，<span class="jiazhu">上，時掌翻。</span>天下幸無災害者，太官膳羞備其品矣；卽有災害，以什率多少而損膳焉。<span class="jiazhu">以十爲率，視災害所減多少而制分數。</span>自十一公、六司、六卿以下，<span class="jiazhu">六司，卽前所置六監也。</span>各分州郡、國邑保其災害，<span class="jiazhu">東嶽，太師、立國將軍，保東方三州、一部、二十五郡；南嶽，太傅、前將軍，保南方二州、一部、二十五郡；西嶽，國師、寧始將軍，保西方二州、二部、三十五郡；北嶽，國將、衞將軍，保北方二州、一部、二十五郡；大司馬，保納卿、言卿、仕卿、作卿、京尉、扶尉、兆隊、右隊、中部左洎前七部；大司徒，保樂卿、典卿、宗卿、秩卿、翼尉、光尉、左隊、前隊、中部、右部，有五郡；大司空，保予卿、虞卿、共卿、工卿、師尉、烈尉、祈隊、後隊、中部洎後十郡；及六司、六卿，皆隨所屬之公，保其災害。</span>亦以十率多少而損其祿。郎、從官、中都官吏食祿都內之委者，<span class="jiazhu">從，才用翻。委，於僞翻。委，積也。</span>以太官膳羞備損而爲節。冀上下同心，勸進農業，安元元焉。」</span>莽之制度煩碎如此，課計不可理，吏終不得祿，各因官職爲姦，受取賕賂以自共給焉。<span class="jiazhu">師古曰：共，讀曰供。</span></p>
<p class="em2 strong" id="online_toc_10"><a class="gg-link" href="#online_toc_10" onclick="return changeColor(this);"></a><span class="yinwen">3</span>戊辰，長平館西岸崩，壅涇水不流，毀而北行。<span class="jiazhu">長平館，卽長平觀，在涇水之南原。涇水東南流入渭，爲岸所壅，故毀而北行。</span>羣臣上壽，以爲<span class="shu-ming">河圖</span>所謂<span class="yinhao">「以土塡水」</span>，<span class="jiazhu">師古曰：塡，讀與鎭同。</span>匈奴滅亡之祥也。莽乃遣幷州牧宋弘、游擊都尉任萌等將兵擊匈奴，<span class="jiazhu">任，音壬。將，卽亮翻。</span>至邊止<span class="jiaozhusup">【章：十二行本「止」作「上」；乙十一行本同；孔本同；張校同；退齋校同。】</span>屯。</p>
<p class="em2 strong" id="online_toc_11"><a class="gg-link" href="#online_toc_11" onclick="return changeColor(this);"></a><span class="yinwen">4</span>秋，七月，辛酉，霸城門災。<span class="jiazhu"><span class="shu-ming">黃圖</span>：霸城門，長安城東出南頭第一門，亦曰青門。</span></p>
<p class="em2 strong" id="online_toc_12"><a class="gg-link" href="#online_toc_12" onclick="return changeColor(this);"></a><span class="yinwen">5</span>戊子晦，日有食之。大赦天下。</p>
<p class="em2 strong" id="online_toc_13"><a class="gg-link" href="#online_toc_13" onclick="return changeColor(this);"></a><span class="yinwen">6</span>平蠻將軍馮茂擊句町，<span class="jiazhu">句町，音劬挺。</span>士卒疾疫死者什六七，賦斂民財什取五，<span class="jiazhu">斂，力贍翻；下同。</span>益州虛耗而不克；徵還，下獄死。<span class="jiazhu">下，遐稼翻。</span>冬，更遣寧始將軍廉丹與庸部牧史熊，<span class="jiazhu">孟康曰：莽改益州爲庸部。余按莽置州牧、部監，州自是州，部自是部。今史熊爲庸部牧，則又若州、部牧爲一。</span>大發天水、隴西騎士，廣漢、巴、蜀、犍爲吏民十萬人、<span class="jiazhu">犍，居言翻。</span>轉輸者合二十萬人擊之。始至，頗斬首數千；其後軍糧前後不相及，士卒飢疫。莽徵丹、熊，丹、熊願益調度，必克乃還，復大賦斂。<span class="jiazhu">調，徒弔翻。復，扶又翻；下同。斂，力贍翻。</span>就都大尹馮英不肯給，<span class="jiazhu">莽於蜀郡廣都縣置就都大尹。</span>上言：<span class="yinhao">「自西南夷反叛以來，積且十年，郡縣距擊不已，<span class="jiazhu">上，時掌翻。</span>續用馮茂，苟施一切之政；僰道以南，<span class="jiazhu"><span class="shu-ming">地理志</span>，僰道縣，屬犍爲郡。僰，音蒲北翻。</span>山險高深茂，多敺衆遠居，<span class="jiazhu">敺，與驅同。</span>費以億計，吏士罹毒氣死者什七。今丹、熊懼於自詭，期會調發諸郡兵穀，復訾民取其什四，<span class="jiazhu">師古曰：發人訾財，十取其四也。訾，與貲同。</span>空破梁州，功終不遂。<span class="jiazhu">莽改益州曰梁州。師古曰：遂，成也。<span class="shu-ming">爾雅註</span>：梁州，以西方金氣剛強，強，梁也。</span>宜罷兵屯田，明設購賞。」</span>莽怒，免英官；後頗覺寤，曰：<span class="yinhao">「英亦未可厚非。」</span>復以英爲長沙連率。<span class="jiazhu">率，所類翻。</span>越巂蠻夷任貴亦殺太守枚根。<span class="jiaozhusup">【章：十二行本「根」下有「自立爲邛穀王」六字；乙十一行本同；孔本同；張校同；退齋校同。】</span><span class="jiazhu">巂，音髓。任，音壬。師古曰：枚根者，太守之姓名。</span></p>
<p class="em2 strong" id="online_toc_14"><a class="gg-link" href="#online_toc_14" onclick="return changeColor(this);"></a><span class="yinwen">7</span>翟義黨王孫慶捕得，莽使太醫、尙方與巧屠共刳剝之，<span class="jiazhu">師古曰：刳，剖也，音口胡翻。</span>量度五臧，<span class="jiazhu">五臧，心、肺、肝、脾、腎也。<span class="shu-ming">周禮</span>有九藏。<span class="shu-ming">註</span>曰：正藏五，又有胃、旁胱、大腸、小腸。<span class="shu-ming">疏</span>曰：正藏五者，肺、脾、心、肝、腎。又有胃、旁胱、大腸、小腸者，此乃六府中取此四者以益五藏，爲九藏也。六府：胃、小腸、大腸、旁胱、膽、三焦。以其受盛，故謂之爲府；亦有藏稱，故入九藏之數。然六府取此四者，按<span class="shu-ming">黃帝八十一難經</span>說：胃爲水穀之府，小腸爲受盛之府，大腸爲行道之府，旁胱爲精液之府。氣之所生，下氣象天，故放寫而不實，實不滿，若然，則正府也，故入九藏。其餘，膽者清淨之府，三焦爲孤府，非正府，故不入九藏。師古曰：度，音大各翻。臧，讀曰臟。</span>以竹筳導其脈，知所終始，云可以治病。<span class="jiazhu">師古曰：筳，竹挺也，音庭。按醫書，脈有三部、六經。心部在左手寸口，屬手少陰經，與小腸、手太陽經合。肝部在左手關上，屬足厥陰經，與膽、足少陽經合。腎部在左手尺中，屬足少陰經，與膀胱、足太陽經合。肺部在右手寸口，屬手太陰經，與大腸、手陽明經合。脾部在右手關上，屬足太陰經，與胃、足陽明經合。右腎在右手尺中，屬手厥陰心包經，與三焦、手少陽經合。手少陰之脈，起於心中，出屬心系，下膈，絡小腸；其支者從心系上俠咽系、目系，其直者復從心系卻上肺，出腋下，下循臑內後廉，行太陰，心主之，後下肘內廉，循臂內後廉，抵掌後兌骨之端，入掌內廉，循小指之內，出其端。手太陽之脈，起於小指之端，循手外側上腕，出踝中，直上，循臂骨下廉，出肩解，繞肩胛，交肩上，入缺盆，絡心，循咽，下膈，抵胃，屬小腸；其支別者，從缺盆循頸，上頰，至目，兌眥，卻入耳中；其支者，別頰上䪼，抵鼻，至目內眥。足厥陰之脈，起於大指聚毛之際，上循足跗上廉，去內踝一寸，上踝八寸，交出太陰之後，上膕內廉，循股，入陰毛中，環陰器，抵小腹，俠胃，屬肝，絡膽，上貫膈，布脇、肋，循喉嚨之後，上入頏顙，連目系，上出額，與督脈會於巔；其支從目系下頰裏，環脣內；其支復從肝貫膈，上注肺。足少陽之脈，起於目兌眥上，抵頭角下耳後，循頸行。手少陽之脈，前至肩上，卻交出少陽之後，入缺盆；其支別者從耳中出，走耳前，至目兌眥後；其支別者，自兌眥下大迎，合手少陽，於䪼下，交頰車，下頸，合缺盆，下胸中，貫膈，絡肝，屬膽，循脇裏，出氣街，繞髮際，橫入髀厭中；直者從缺盆下腋，循胸過季脇下，合髀厭中，以下循髀太陽出膝外廉下，外輔骨之前，直下抵絕骨之端，下出外踝之前，循足跗上，入小指、次指之間；其支者從跗上入大指，循歧骨出其端，還貫入爪甲，出三毛。足少陰之脈，起於小指之下，斜趣足心，出然谷之下，循內踝之後，別入跟中，上腨內，出膕內廉，上股內後廉，貫脊，屬腎，絡膀胱；其直者從腎上貫肝、膈，入肺中，循喉嚨，俠舌本；其支從肺出，絡心，注胸中。足太陽之脈，起於目內眥，上額，交巔上；其支別者，從巔至耳上角，其直行者，從巔入絡腦，還出，別下項，循肩膊內，俠脊，抵腰中，入循膂，絡腎，屬膀胱；其支別者，從腰中下貫臀，入膕中；其支別者，從膊左內右，別下貫胛，俠脊內，過髀樞，循髀外後廉，下合膕中，下貫腨內，出外踝之後，循京骨，至小指外端。手太陰之脈，起於中焦，下絡大腸，還循胃口，上膈，屬肺；從肺系橫出腋下，下循臑肉，行少陰，心主之，前下肘中，循臂內上骨下廉，入寸口上魚，循魚際出大指之端；其支者從腕後直出次指內廉，出其端。手陽明之脈，起於大指、次指之端，循指上廉，出合谷、兩肩之間，上入兩筋之中，循臂上廉，入肘外廉，循臑內前廉，上肩，出髃肩之前廉，上出柱骨之會上，下入缺盆，絡肺，下膈，屬大腸；其支者從缺盆上頸，貫頰，下入齒縫中，還出，俠口，交人中左之右，右之左，上俠鼻孔。足太陰之脈，起於大指之端，循指內側白肉際，過竅骨後，上內踝前廉，上臑肉，循䯒骨後，交出厥陰之前，上循膝股內前廉，入腹，屬脾，絡腎，上膈，俠咽，連舌本，散舌下；其支復從胃別上膈，注心中。足陽明之脈，起於鼻交頞中，下循鼻外，入上齒中，還出，俠口，環脣，下交承漿，卻循頤後下廉，出大迎，承頰車，上耳前，過客主，入循髮際，至額顱；其支者，從人迎前，下人迎，循喉嚨，入缺盆，下膈，屬胃，絡脾；其直行者，從缺盆下乳內廉下，俠臍，入氣充中；其支者起胃下口，循腹裏，下至氣充而合，以下髀關，抵伏兔下，入膝臏中，下循䯒外廉，下足跗，入中指內間；其支者下膝三寸，而別以下入大指間，出其端。手厥陰之脈，起於胸中，出屬心包，下膈，歷絡三焦；其支者循胸出脇，下腋三寸，上抵腋下，下循臑內，行太陰、少陰之間，入肘內，行兩筋之間，入掌中，循中指，出其端。手少陰之脈，起於小指、次指之端，上出次指之間，循出表腕，出臂外兩骨之間，上貫肘，循臑內，上肩，交出足少陽之後，入缺盆，交膻中，散絡心包，下膈，徧屬三焦；其支者從膻中上出缺盆，上項，俠耳後，直出，上耳上角以屈，下頰至䪼；其支者從耳後入耳中，卻出，至目兌眥。師古曰：云可以治病者，以知血脈之原，則盡攻療之道也。</span></p>
<p class="em2 strong" id="online_toc_15"><a class="gg-link" href="#online_toc_15" onclick="return changeColor(this);"></a><span class="yinwen">8</span>是歲，遣大使五威將王駿、西域都護李崇、戊己校尉郭欽出西域；諸國皆郊迎，送兵穀。駿欲襲擊之，焉耆詐降而聚兵自備，<span class="jiazhu">降，戶江翻。</span>駿等將莎車、龜茲兵七千餘人分爲數部，<span class="jiazhu">將，卽亮翻；下同。莎，素何翻。龜茲，音丘慈。</span>命郭欽及佐帥何封別將居後。<span class="jiazhu">帥，所類翻。</span>駿等入焉耆；焉耆伏兵要遮駿，及姑墨、封犂、危須國兵爲反間，<span class="jiazhu">姑墨國王治南城，去長安八千一百五十里。<span class="yinhao">「封犂」</span>，<span class="shu-ming">漢書</span>作<span class="yinhao">「尉犂」</span>。要，一遙翻。間，古莧翻。</span>還共襲駿，<span class="jiaozhusup">【章：十二行本「駿」下有「等」字；乙十一行本同；孔本同；張校同。】</span>皆殺之。欽<span class="jiaozhusup">【章：十二行本「欽」下有「封」字；乙十一行本同；孔本同。】</span>後至焉耆，焉耆兵未還，欽襲擊，殺其老弱，從車師還入塞。莽拜欽爲塡外將軍，<span class="jiazhu">師古曰：塡，音竹刃翻。</span>封劋胡子；<span class="jiazhu">師古曰：劋，絕也，音子小翻。</span>何封爲集胡男。李崇收餘士，還保龜茲。<span class="jiazhu">龜茲，音丘慈。</span>及莽敗，崇沒，西域遂絕。</p>
<div class="yeartoc" id="year_toc_17"><p class="strong" id="online_toc_16"><a class="gg-link" href="#online_toc_16" onclick="return changeColor(this);"></a><span class="section" id="title-5"><span data-head-description="王莽下" data-head-level="h4" data-head-title="天鳳四年">四年</span></span><span class="biaozhusup" data-rel="">（丁丑、一七年）</span></p></div>
<p class="em2 strong" id="online_toc_17"><a class="gg-link" href="#online_toc_17" onclick="return changeColor(this);"></a><span class="yinwen">1</span>夏，六月，莽更授諸侯王<span class="jiaozhusup">【章：十二行本無「王」字；乙十一行本同。】</span>茅土於明堂；親設文石之平，陳菁茅四色之土，<span class="jiazhu">師古曰：<span class="shu-ming">尙書·禹貢</span>，包匭菁茅，儒者以爲菁，菜名也；茅，三脊茅也。而莽此言以菁茅爲一物，則是謂善茅爲菁茅也。土有五色，而此云四者，中央之土不以封也。<span class="shu-ming">春秋大傳</span>曰：天子之國有泰社，東方青，南方赤，西方白，北方黑，上方黃。故將封於東方者取青土，封於南者取赤土，封於西者取白土，封於北者取黑土，各取其方土，裹以白茅，封以爲社，此始受封於天子者也。此之謂主土；主土者，立社以奉之也。菁，音精。</span>告於岱宗、泰社、后土、先祖、先妣以班授之。莽好空言，<span class="jiazhu">好，呼到翻。</span>慕古法，多封爵人；性實吝嗇，託以地理未定，故且先賦茅土，用慰喜封者。</p>
<p class="em2 strong" id="online_toc_18"><a class="gg-link" href="#online_toc_18" onclick="return changeColor(this);"></a><span class="yinwen">2</span>秋，八月，莽親之南郊，鑄作威斗，以五石銅爲之，<span class="jiazhu">李奇曰：以五色藥石及銅爲之。蘇林曰：以五色銅鑛治之。師古曰：李說是也，若今作鍮石之爲。</span>若北斗，長二尺五寸，<span class="jiazhu">長，直亮翻。</span>欲以厭勝衆兵。<span class="jiazhu">師古曰：厭，音一葉翻。</span>旣成，令司命負之，莽出在前，入在御旁。</p>
<p class="em2 strong" id="online_toc_19"><a class="gg-link" href="#online_toc_19" onclick="return changeColor(this);"></a><span class="yinwen">3</span>莽置羲和命士，以督五均、六筦。<span class="jiazhu">鹽，一也。酒，二也。鐵，三也。名山、大澤四也。五均、賒貸，五也。鐵布、銅冶，六也。</span>郡有數人，皆用富賈爲之，<span class="jiazhu">賈，音古。</span>乘傳求利，<span class="jiazhu">傳，知戀翻。</span>交錯天下；因與郡縣通姦，多張空簿，<span class="jiazhu">師古曰：簿，計簿也，音步戶翻。</span>府藏不實，<span class="jiazhu">藏，徂浪翻。</span>百姓愈病。是歲，莽復下詔申明六筦，<span class="jiazhu">下，遐稼翻。</span>每一筦爲設科條防禁，<span class="jiazhu">爲，于僞翻。</span>犯者罪至死。姦民猾吏並侵，衆庶各不安生，又一切調上公以下諸有奴婢者，<span class="jiazhu">調，徒釣翻。</span>率一口出<span class="jiaozhusup">【章：十二行本「出」下有「錢」字；乙十一行本同；孔本同。】</span>三千六百，天下愈愁。納言馮常以六筦諫，莽大怒，免常官。法令煩苛，民搖手觸禁，不得耕桑，繇役煩劇，<span class="jiazhu">師古曰：繇，讀曰傜。</span>而枯旱、蝗蟲相因，獄訟不決。吏用苛暴立威，旁緣莽禁，<span class="jiazhu">師古曰：旁，依也，音步浪翻。</span>侵刻小民，富者不能<span class="jiaozhusup">【章：十二行本無「能」字；乙十一行本同；孔本同；張校同。】</span>自別，<span class="jiaozhusup">【章：十二行本「別」作「保」；乙十一行本同；孔本同；張校同。】</span><span class="jiazhu">別，彼列翻。</span>貧者無以自存，於是並起爲盜賊，依阻山澤，吏不能禽而覆蔽之，浸淫日廣。<span class="jiazhu">覆，敷救翻。師古曰：浸淫，猶漸染也。余謂此以水爲諭，漸浸而至於淫溢也。</span>臨淮瓜田儀<span class="jiaozhusup">【章：十二行本「儀」下有「等」字；乙十一行本同；孔本同；張校同。】</span>依阻會稽長州；<span class="jiazhu">服虔曰：姓瓜田，名儀。師古曰：長州，卽枚乘所云長州之苑。余謂今蘇州長洲縣卽其地。會，工外翻。</span>琅邪呂母聚黨數千人，殺海曲宰，入海中爲盜，<span class="jiazhu">莽改縣令長曰宰。初，呂母子爲縣吏，爲宰所冤殺；母散家財，以酤酒買弓弩，陰厚貧窮少年，得百餘人，遂攻海曲縣，殺其宰以祭子墓。<span class="shu-ming">地理志</span>，海曲縣屬琅邪郡。賢曰：故城在密州莒縣東。</span>其衆浸多，至萬數。荊州饑饉，民衆入野澤，掘鳧茈而食之，<span class="jiazhu">荊州部南陽、南郡、桂陽、武陵、零陵、江夏等郡。<span class="shu-ming">爾雅</span>曰：芍，鳧茈。郭璞曰：生下田中，苗似龍鬚而細，根如指；根黑色，可食。茈，音才支翻。芍，音胡了翻。</span>更相侵奪。<span class="jiazhu">更，工衡翻。</span>新市人王匡、王鳳爲平理諍訟，<span class="jiazhu"><span class="shu-ming">地理志</span>，新市縣屬江夏郡。爲，于僞翻。諍，與爭同。晉王沈<span class="shu-ming">釋時論</span>，闒茸勇敢於饕諍，叶韻平聲。古字多假借用也。</span>遂推爲渠帥，衆數百人。<span class="jiazhu">孔安國曰：渠，大也。帥，所類翻。</span>於是諸亡命者南陽馬武、潁川王常、成丹等，皆往從之；共攻離鄕聚，臧於綠林山中，<span class="jiazhu">賢曰：離鄕聚，謂諸鄕聚離散。去城郭遠者，大曰鄕，小曰聚。<span class="shu-ming">前書</span>曰：收合離鄕，置大城中，卽其義也。綠林山，在今荊州當陽縣東北。余按<span class="shu-ming">郡國志</span>，新市侯國有離鄕聚、綠林山。則以離鄕爲聚名。聚，才喻翻。臧，古藏字。</span>數月間至七八千人。又有南郡張霸、江夏羊牧等與王匡俱起，衆皆萬人。莽遣使者卽赦盜賊，<span class="jiazhu">卽，就也；就其相聚爲盜處而赦之也。</span>還言：<span class="yinhao">「盜賊解輒復合。<span class="jiazhu">復，扶又翻。</span>問其故，皆曰：『愁法禁煩苛，不得舉手，力作所得，不足以給貢稅；閉門自守，又坐鄰伍鑄錢挾銅，姦吏因以愁民。』民窮，悉起爲盜賊。」</span>莽大怒，免之。其或順指言<span class="yinhao">「民驕黠當誅」</span><span class="jiazhu">黠，下八翻。</span>及言<span class="yinhao">「時運適然，且滅不久」</span>，莽說，輒遷官。<span class="jiazhu">說，讀曰悅。</span></p>
<div class="yeartoc" id="year_toc_18"><p class="strong" id="online_toc_20"><a class="gg-link" href="#online_toc_20" onclick="return changeColor(this);"></a><span class="section" id="title-6"><span data-head-description="王莽下" data-head-level="h4" data-head-title="天鳳五年">五年</span></span><span class="biaozhusup" data-rel="">（戊寅、一八年）</span></p></div>
<p class="em2 strong" id="online_toc_21"><a class="gg-link" href="#online_toc_21" onclick="return changeColor(this);"></a><span class="yinwen">1</span>春，正月，朔，北軍南門災。<span class="jiazhu">北軍壘門之南出者也。</span></p>
<p class="em2 strong" id="online_toc_22"><a class="gg-link" href="#online_toc_22" onclick="return changeColor(this);"></a><span class="yinwen">2</span>以大司馬司允費興爲荊州牧；見，問到部方略，<span class="jiazhu">引見而問其方略也。見，賢遍翻。</span>興對曰：<span class="yinhao">「荊、揚之民，率依阻山澤，以漁采爲業。<span class="jiazhu">師古曰：漁，謂捕魚也。采，謂采取蔬菓之屬。</span>間者國張六筦，稅山澤，妨奪民之利，連年久旱，百姓饑窮，故爲盜賊。興到部，欲令明曉告盜賊歸田里，假貸犂牛、種食，<span class="jiazhu">種，章勇翻。</span>闊其租賦，<span class="jiazhu">師古曰：闊，寬也。</span>冀可以解釋安集。」</span>莽怒，免興官。</p>
<p class="em2 strong" id="online_toc_23"><a class="gg-link" href="#online_toc_23" onclick="return changeColor(this);"></a><span class="yinwen">3</span>天下吏以不得俸祿，<span class="jiazhu">俸，扶用翻。</span>並爲姦利，郡尹、縣宰家累千金。莽乃考始建國二年胡虜猾夏以來諸軍吏及緣邊吏大夫以上爲姦利增產致富者，收其家所有財產五分之四以助邊急。<span class="jiazhu">助邊費之急也。</span>公府士馳傳天下，<span class="jiazhu">傳，知戀翻。</span>考覆貪饕，<span class="jiazhu">師古曰：饕，音土高翻。</span>開吏告其將、<span class="jiazhu">將，卽亮翻。</span>奴婢告其主，冀以禁姦，而姦愈甚。</p>
<p class="em2 strong" id="online_toc_24"><a class="gg-link" href="#online_toc_24" onclick="return changeColor(this);"></a><span class="yinwen">4</span>莽孫功崇公宗坐自畫容貌被服天子衣冠、刻三印，發覺，自殺。<span class="jiazhu"><span class="shu-ming">莽傳</span>：功崇公國於穀城郡。三印，一曰<span class="yinhao">「維祉冠，存己夏，處南山，臧薄冰」</span>，二曰<span class="yinhao">「肅聖寶繼」</span>，三曰<span class="yinhao">「德封昌圖」</span>。畫，古𦘕通。被，皮義翻。</span>宗姊妨爲衞將軍王興夫人，坐祝詛姑，<span class="jiazhu">祝，職救翻。詛，莊助翻。</span>殺婢以絕口，與興皆自殺。</p>
<p class="em2 strong" id="online_toc_25"><a class="gg-link" href="#online_toc_25" onclick="return changeColor(this);"></a><span class="yinwen">5</span>是歲，揚雄卒。初，成帝之世，雄爲郎，給事黃門，與莽及劉秀並列；哀帝之初，又與董賢同官。莽、賢爲三公，權傾人主，所薦莫不拔擢，而雄三世不徙官。及莽篡位，雄以耆老久次，轉爲大夫。恬於勢利，<span class="jiazhu">師古曰：恬，安也。</span>好古樂道，<span class="jiazhu">好，呼到翻。樂，音洛。</span>欲以文章成名於後世，乃作<span class="shu-ming">太玄</span>以綜天、地、人之道；<span class="jiazhu">桓譚曰：揚雄作<span class="shu-ming">玄</span>書，以爲：玄者，天也，道也，言聖賢制法作事，皆引天道以爲本統，而因附屬萬類，王政、人事、法度。故伏羲氏謂之易，老子謂之道，孔子謂之元，揚雄謂之玄。<span class="shu-ming">玄經</span>三篇，以紀天、地、人之道，立三體，有上、中、下，如<span class="shu-ming">禹貢</span>之陳三品，三三而九，因以九九八十一，故爲八十一卦。以四爲數，數從一至四，重累變易，竟八十一而徧，不可增損，以三十五蓍揲之。<span class="shu-ming">玄經</span>五千餘言，而<span class="shu-ming">傳</span>十二篇。</span>又見諸子各以其智舛馳，<span class="jiazhu">師古曰：舛，相背。</span>大抵詆訾聖人，卽爲怪迂、析辯詭辭以撓世事，<span class="jiazhu">師古曰：大抵，大歸也。詆，訾毀也。迂，遠也。析，分也。詭，異也。言諸子之書，大歸皆非毀周、孔之敎，爲巧辯異辭以撓亂時政也。訾，音紫。迂，音于。撓，音火高翻。</span>雖小辯，終破大道而惑衆，使溺於所聞而不自知其非也，故人時有問雄者，常用法應之，號曰<span class="shu-ming">法言</span>。用心於內，不求於外，於時人皆忽之；<span class="jiazhu">師古曰：忽，謂輕也。</span>唯劉秀及范逡敬焉，而桓譚以爲絕倫，<span class="jiazhu">師古曰：無比類。</span>鉅鹿侯芭師事焉。<span class="jiazhu">服虔曰：芭，音葩。</span>大司空王邑、納言嚴尤聞雄死，謂桓譚曰：<span class="yinhao">「子常稱揚雄書，豈能傳於後世乎？」</span>譚曰：<span class="yinhao">「必傳，顧君與譚不及見也。凡人賤近而貴遠，親見揚子雲祿位容貌不能動人，<span class="jiazhu">揚雄字子雲。</span>故輕其書。昔老耼著虛無之言兩篇，<span class="jiazhu">師古曰：謂<span class="shu-ming">道德經</span>也。</span>薄仁義，非禮學，然後好之者尙以爲過於<span class="shu-ming">五經</span>，<span class="jiazhu">好，呼到翻。</span>自漢文、景之君及司馬遷皆有是言。今揚子之書文義至深，而論不詭於聖人，<span class="jiazhu">師古曰：詭，違也。聖人，謂周公、孔子。</span>則必度越諸子矣！」</span></p>
<p class="em2 strong" id="online_toc_26"><a class="gg-link" href="#online_toc_26" onclick="return changeColor(this);"></a><span class="yinwen">6</span>琅邪樊崇起兵於莒，<span class="jiazhu">莒縣，班<span class="shu-ming">志</span>屬城陽國，<span class="shu-ming">續漢志</span>屬琅邪國。邪，音耶。</span>衆百餘人，轉入太山。羣盜以崇勇猛，皆附之，一歲間至萬餘人。崇同郡人逄安、<span class="jiazhu">賢曰：逄，音龐。</span>東海人徐宣、謝祿、楊音各起兵，合數萬人，復引從崇；<span class="jiazhu">復，扶又翻。</span>共還攻莒，不能下，轉掠青、徐間。又有東海刀子都，<span class="jiazhu"><span class="yinhao">「刁」</span>，一作<span class="yinhao">「力」</span>。<span class="jiaozhusup">【章：作「刀」者刻誤。十二行本正作「刁」；乙十一行本同；熊校同。按下二卷胡均有說。】</span><span class="shu-ming">姓譜</span>：力，黃帝佐力牧之後。漢有力子都。</span>亦起兵鈔擊徐、兗。<span class="jiazhu">鈔，楚交翻。</span>莽遣使者發郡國兵擊之，不能克。</p>
<p class="em2 strong" id="online_toc_27"><a class="gg-link" href="#online_toc_27" onclick="return changeColor(this);"></a><span class="yinwen">7</span>烏累單于死，<span class="jiazhu">累，力追翻。</span>弟左賢王輿立，爲呼都而尸道皋若鞮單于。<span class="jiazhu">鞮，丁奚翻。</span>輿旣立，貪利賞賜，遣大且渠奢與伊墨居次云女弟之子醯櫝王<span class="jiazhu">且，子余翻。師古曰：櫝，音讀。</span>俱奉獻至長安。莽遣和親侯歙與奢等俱至制虜塞下，與云及須卜當會；因以兵迫脅云、當，將至長安。云、當小男從塞下得脫，歸匈奴。當至長安，莽拜爲須卜單于，欲出大兵以輔立之，兵調度亦不合。<span class="jiazhu">調，徒弔翻。</span>而匈奴愈怒，並入北邊爲寇。</p>
<div class="yeartoc" id="year_toc_19"><p class="strong" id="online_toc_28"><a class="gg-link" href="#online_toc_28" onclick="return changeColor(this);"></a><span class="section" id="title-7"><span data-head-description="王莽下" data-head-level="h4" data-head-title="天鳳六年">六年</span></span><span class="biaozhusup" data-rel="">（己卯、一九年）</span></p></div>
<p class="em2 strong" id="online_toc_29"><a class="gg-link" href="#online_toc_29" onclick="return changeColor(this);"></a><span class="yinwen">1</span>春，莽見盜賊多，乃令太史推三萬六千歲曆紀，六歲一改元，布天下；下書自<span class="yinhao">「己當如黃帝仙升天」</span>，欲以誑燿百姓，銷解盜賊。衆皆笑之。</p>
<p class="em2 strong" id="online_toc_30"><a class="gg-link" href="#online_toc_30" onclick="return changeColor(this);"></a><span class="yinwen">2</span>初獻<span class="shu-ming">新樂</span>於明堂、太廟。<span class="jiazhu"><span class="shu-ming">新樂</span>，莽所作也。</span></p>
<p class="em2 strong" id="online_toc_31"><a class="gg-link" href="#online_toc_31" onclick="return changeColor(this);"></a><span class="yinwen">3</span>更始將軍廉丹擊益州，不能克。<span class="jiazhu">丹蓋自寧始將軍遷更始將軍。更，工衡翻。</span>益州夷棟蠶、若豆等起兵殺郡守；越巂夷人大牟亦叛，殺略吏人。<span class="jiazhu">按<span class="shu-ming">後漢書</span>，棟蠶、若豆，益州夷兩種也。大牟，越巂姑復縣夷人。巂，音髓。</span>莽召丹還，更遣大司馬護軍郭興、庸部牧李曅擊蠻夷若豆等、<span class="jiazhu">更，工衡翻。</span>太傅羲叔士孫喜清潔江湖之盜賊。<span class="jiazhu">莽以太傅主夏，故置羲叔官。士孫，複姓。<span class="shu-ming">姓譜</span>：漢平陵士孫張爲博士，明梁丘<span class="shu-ming">易</span>。</span>而匈奴寇邊甚，莽乃大募天下丁男及死罪囚、吏民奴，名曰豬突、豨勇，以爲銳卒。<span class="jiazhu">服虔曰：豬性觸突人，故以爲諭。師古曰：東方人名豕曰豨；一曰：豨，豕走也；音許豈翻。</span>一切稅天下吏民，訾三十取一，<span class="jiazhu">訾，與貲同。</span>縑帛皆輸長安。令公卿以下至郡縣黃綬皆保養軍馬，<span class="jiazhu"><span class="shu-ming">續漢志</span>：四百石、三百石、二百石，黃綬。師古曰：保者，不許其死傷。</span>多少各以秩爲差；吏盡復以與民。<span class="jiazhu">師古曰：轉令百姓養之。</span>又博募有奇技術可以攻匈奴者，<span class="jiazhu">技，渠綺翻。</span>將待以不次之位，言便宜者以萬數：或言能渡水不用舟楫，<span class="jiazhu">師古曰：楫，所以刺舟也。</span>連馬接騎，濟百萬師；或言不持斗糧，服食藥物，三軍不飢；或言能飛，一日千里，可窺匈奴；莽輒試之，取大鳥翮爲兩翼，<span class="jiazhu">師古曰：羽本曰翮，音胡隔翻。</span>頭與身皆著毛，<span class="jiazhu">著，側略翻。</span>通引環紐，<span class="jiazhu">紐，女九翻。</span>飛數百步墮。莽知其不可用，苟欲獲其名，皆拜爲理軍，賜以車馬，待發。</p>
<p class="em2 strong" id="online_toc_32"><a class="gg-link" href="#online_toc_32" onclick="return changeColor(this);"></a>初，莽之欲誘迎須卜當也，大司馬嚴尤諫曰：<span class="yinhao">「當在匈奴右部，兵不侵邊，單于動靜輒語中國，<span class="jiazhu">語，牛倨翻。</span>此方面之大助也。于今迎當置長安槀街，一胡人耳，不如在匈奴有益。」</span>莽不聽。旣得當，欲遣尤與廉丹擊匈奴，皆賜姓徵氏，號二徵將軍，令誅單于輿而立當代之。出車城西橫廐，未發。尤素有智略，非莽攻伐四夷，數諫不從；<span class="jiazhu">數，所角翻。</span>及當出，廷議，尤固言<span class="yinhao">「匈奴可且以爲後，先憂山東盜賊。」</span>莽大怒，策免尤。</p>
<p class="em2 strong" id="online_toc_33"><a class="gg-link" href="#online_toc_33" onclick="return changeColor(this);"></a><span class="yinwen">4</span>大司空議曹史代郡范升<span class="jiazhu">漢公府諸曹，有掾、有史、有屬，皆公自辟置。</span>奏記王邑曰：<span class="yinhao">「升聞子以人不間於其父母爲孝，<span class="jiazhu">間，古莧翻。</span>臣以下不非其君上爲忠。<span class="jiazhu">賢曰：<span class="shu-ming">論語</span>，孔子曰：孝哉閔子騫，人不間於其父母之言！間，非也。言子騫之孝化其父母，言人無非之者。忠臣事君，有過卽諫，在下無有非其君者，是忠臣也。</span>今衆人咸稱朝聖，<span class="jiazhu">朝，直遙翻；下同。</span>皆曰公明；蓋明者無不見，聖者無不聞。今天下之事，昭昭於日月，震震於雷霆，而朝云不見，公云不聞，則元元焉所呼天！<span class="jiazhu">元元，民也；良善之民。師古曰：元元，善意也。焉，於虔翻。</span>公以爲是而不言，則過小矣；知而從令，則過大矣；二者於公無可以免，宜乎天下歸怨於公矣。朝以遠者不服爲至念，升以近者不悅爲重憂。<span class="jiazhu">遠者不服，謂四夷也。近者不悅，謂人心不便於莽之法令也。</span>今動與時戾，事與道反，馳騖覆車之轍，踵循敗事之後，後出益可怪，晚發愈可懼耳。方春歲首而動發遠役，藜藿不充，田荒不耕，穀價騰躍，斛至數千，吏民陷於湯火之中，非國家之民也。如此，則胡、貊守闕，青、徐之寇在於帷帳矣。<span class="jiazhu">謂京輔之民亦將爲變也。</span>升有一言，可以解天下倒縣，<span class="jiazhu">縣，讀曰懸。</span>免元元之急；不可書傳，願蒙引見，極陳所懷。」</span>邑不聽。</p>
<p class="em2 strong" id="online_toc_34"><a class="gg-link" href="#online_toc_34" onclick="return changeColor(this);"></a><span class="yinwen">5</span>翼平連率田況奏郡縣訾民不實，<span class="jiazhu"><span class="shu-ming">地理志</span>：北海壽光縣，莽曰翼平。師古曰：言舉百姓訾財，不以實數。率，所類翻。訾，與貲同。<span class="jiaozhusup">【章：十二行本正作「貲」；孔本同。】</span></span>莽復三十取一；以況忠言憂國，進爵爲伯，賜錢二百萬，衆庶皆詈之。青、徐民多棄鄕里流亡，老弱死道路，壯者入賊中。</p>
<p class="em2 strong" id="online_toc_35"><a class="gg-link" href="#online_toc_35" onclick="return changeColor(this);"></a><span class="yinwen">6</span>夙夜連率韓博<span class="jiazhu"><span class="shu-ming">地理志</span>：東萊不夜縣，莽曰夙夜。</span>上言：<span class="yinhao">「有奇士，長丈，大十圍，<span class="jiazhu">長，直亮翻。</span>來至臣府，<span class="jiaozhusup">【章：十二行本「府」下有「曰」字；乙十一行本同；孔本同。】</span>欲奮擊胡虜，自謂巨毋霸，出於蓬萊東南五城西北昭如海瀕，<span class="jiazhu">師古曰：昭如，海名。瀕，厓也。神仙家言，蓬萊有五城、十二樓。</span>軺車不能載，<span class="jiazhu">軺，音遙；小車。</span>三馬不能勝。<span class="jiazhu">勝，音升。</span>卽日以大車四馬，建虎旗，載霸詣闕。霸臥則枕鼓，以鐵箸食，<span class="jiazhu">枕，職任翻。箸，遲倨翻。</span>此皇天所以輔新室也！願陛下作大甲、高車、賁·育之衣，遣大將一人與虎賁百人<span class="jiazhu">賁，音奔。</span>迎之於道，京師門戶不容者，開高大之，以示百蠻，鎭安天下。」</span>博意欲以風莽；<span class="jiazhu">以莽字巨君，諷言毋得篡盜而霸。風，讀曰諷。</span>莽聞，惡之，<span class="jiazhu">惡，烏路翻。</span>留霸在所新豐，<span class="jiazhu">師古曰：在所謂其見到之處。</span>更其姓曰巨母氏，謂因文母太后而霸王符也。<span class="jiazhu">師古曰：莽字巨君，若言文母出此人，而使我致霸王。更，音古衡翻。</span>徵博，下獄，<span class="jiazhu">下，遐嫁翻。</span>以非所宜言，棄市。</p>
<p class="em2 strong" id="online_toc_36"><a class="gg-link" href="#online_toc_36" onclick="return changeColor(this);"></a><span class="yinwen">7</span>關東饑旱連年，刁子都等黨衆寖多，至六七萬。</p>
<div class="yeartoc" id="year_toc_20"><p class="strong" id="online_toc_37"><a class="gg-link" href="#online_toc_37" onclick="return changeColor(this);"></a><span class="section" id="title-8"><span data-head-description="王莽下" data-head-level="h4" data-head-title="地皇元年">地皇元年</span></span><span class="biaozhusup" data-rel="">（庚辰、二○年）</span></p></div>
<p class="em2 strong" id="online_toc_38"><a class="gg-link" href="#online_toc_38" onclick="return changeColor(this);"></a><span class="yinwen">1</span>春，正月，乙未，赦天下；改元曰地皇，從三萬六千歲曆號也。</p>
<p class="em2 strong" id="online_toc_39"><a class="gg-link" href="#online_toc_39" onclick="return changeColor(this);"></a><span class="yinwen">2</span>莽下書曰：<span class="yinhao">「方出軍行師，敢有趨讙犯法者輒論斬，毋須時！」</span><span class="jiazhu">師古曰：趨讙，謂趨走而讙譁也。須，待也。讙，許元翻。</span>於是春、夏斬人都市，百姓震懼，道路以目。<span class="jiazhu">韋昭曰：不敢發言，以目相眄而已。</span></p>
<p class="em2 strong" id="online_toc_40"><a class="gg-link" href="#online_toc_40" onclick="return changeColor(this);"></a><span class="yinwen">3</span>莽見四方盜賊多，復欲厭之，<span class="jiazhu">復，扶又翻。師古曰：厭，音一葉翻。</span>又下書曰：<span class="yinhao">「予之皇初祖考黃帝定天下，將兵爲大將軍，內設大將，外置大司馬五人，大將軍至士吏凡七十三萬八千九百人，士千三百五十萬人。予受符命之文，稽前人，將條備焉。」</span>於是置前、後、左、右、中大司馬之位，賜諸州牧至縣宰皆有大將軍、偏、裨、校尉之號焉。<span class="jiazhu">州牧爲大將軍；卒正、連率、大尹爲偏將軍；屬令、長爲裨將軍；縣宰爲校尉。</span>乘傳使者經歷郡國，日且十輩，倉無見穀以給；<span class="jiazhu">師古曰：見，謂見在也。傳，知戀翻。見，賢遍翻。</span>傳車馬不能足，賦取道中車馬，<span class="jiazhu">師古曰：於道中行者，卽執取之以充事也。</span>取辦於民。</p>
<p class="em2 strong" id="online_toc_41"><a class="gg-link" href="#online_toc_41" onclick="return changeColor(this);"></a><span class="yinwen">4</span>秋，七月，大風毀王路堂。<span class="jiazhu">莽改未央宮前殿曰王路堂。服虔曰：如言路寢也。路，大也。</span>莽下書曰：<span class="yinhao">「乃壬午餔時，有烈風雷雨發屋折木之變，<span class="jiazhu">餔，食也。餔時，食時也。或曰：餔，卽晡時；日加申爲晡。師古曰：烈風，烈暴之風。折，而設翻。</span>予甚恐焉；伏念一旬，迷乃解矣。<span class="jiazhu">師古曰：先言烈風雷雨，後言迷乃解矣，蓋取舜烈風雷雨弗迷以爲言也。</span>昔符命<span class="jiaozhusup">【章：十二行本「命」下有「文」字；乙十一行本同；孔本同；張校同；退齋校同。】</span>立安爲新遷王，臨國洛陽，爲統義陽王，議者皆曰：『臨國洛陽爲統，謂據土中爲新室統也，宜爲皇太子。』自此後，臨久病，雖瘳不平。<span class="jiazhu">言疾雖有瘳，不能平復如其初也。</span>臨有兄而稱太子，名不正。惟卽位以來，陰陽未和，穀稼鮮耗，<span class="jiazhu">師古曰：鮮，少也。耗，減也。鮮，音先踐翻。</span>蠻夷猾夏，寇賊姦宄，<span class="jiazhu">夏，戶雅翻。</span>人民征營，無所錯手足。<span class="jiazhu">師古曰：征營，惶恐不自安之意也。錯，七故翻。</span>深惟厥咎，在名不正焉。其立安爲新遷王，<span class="jiazhu">服虔曰：安，莽第三子也。遷，音仙。莽改汝南新蔡曰新遷。師古曰：遷，猶仙耳，不勞假借音。</span>臨爲統義陽王。」</span></p>
<p class="em2 strong" id="online_toc_42"><a class="gg-link" href="#online_toc_42" onclick="return changeColor(this);"></a><span class="yinwen">5</span>莽又下書曰：<span class="yinhao">「寶黃厮赤。<span class="jiazhu">服虔曰：以黃爲寶，自用其行氣也。厮赤，厮役賤者皆衣赤，賤漢行也。厮，音斯。</span>其令郎從官皆衣絳。」</span><span class="jiazhu">從，才用翻。衣，於旣翻。</span></p>
<p class="em2 strong" id="online_toc_43"><a class="gg-link" href="#online_toc_43" onclick="return changeColor(this);"></a><span class="yinwen">6</span>望氣爲數者多言有土功象；九月，甲申，莽起九廟於長安城南，<span class="jiazhu">九廟，祖廟五，親廟四。</span>黃帝廟方四十丈，高十七丈，<span class="jiazhu">高，居傲翻。</span>餘廟半之，制度甚盛。博徵天下工匠及吏民以義入錢穀助作者，駱驛道路；<span class="jiazhu">師古曰：駱驛，言不絕。</span>窮極百工之巧；功費數百餘萬，卒徒死者萬數。</p>
<p class="em2 strong" id="online_toc_44"><a class="gg-link" href="#online_toc_44" onclick="return changeColor(this);"></a><span class="yinwen">7</span>是月，大雨六十餘日。</p>
<p class="em2 strong" id="online_toc_45"><a class="gg-link" href="#online_toc_45" onclick="return changeColor(this);"></a><span class="yinwen">8</span>鉅鹿男子馬適求等謀舉燕、趙兵以誅莽。<span class="jiazhu">師古曰：馬適，姓也。求，名也。</span>大司空士王丹發覺，以聞。莽遣三公大夫逮治黨與，連及郡國豪桀數千人，皆誅死。封丹爲輔國侯。</p>
<p class="em2 strong" id="online_toc_46"><a class="gg-link" href="#online_toc_46" onclick="return changeColor(this);"></a><span class="yinwen">9</span>莽以私鑄錢死及非沮寶貨投四裔，<span class="jiazhu">事見上卷始建國二年。沮，在呂翻。</span>犯法者多，不可勝行；<span class="jiazhu">勝，音升。</span>乃更輕其法，私鑄作泉布者與妻子沒入爲官奴婢，吏及比伍知而不舉告，與同罪；<span class="jiazhu">師古曰：比，音頻寐翻；又頻脂翻。</span>非沮寶貨，民罰作一歲，吏免官。</p>
<p class="em2 strong" id="online_toc_47"><a class="gg-link" href="#online_toc_47" onclick="return changeColor(this);"></a><span class="yinwen">10</span>太傅平晏死；以予虞唐尊爲太傅。尊曰：<span class="yinhao">「國虛民貧，咎在奢泰。」</span>乃身短衣小褏，乘牝馬、柴車，藉稾，以瓦器飲食，<span class="jiazhu">師古曰：柴車，卽棧車。藉稾，去蒲蒻也。褏，古袖字。余按漢氏之盛，乘牸牝者禁不得會聚，至鄕閭阡陌皆然。朝市之間，從可知矣。尊爲上公而乘牝，亦以矯世也。</span>又以歷遺公卿。<span class="jiazhu">遺，于季翻。</span>出，見男女不異路者，尊自下車，以象刑赭幡汚染其衣。<span class="jiazhu">師古曰：赭幡，以赭汁漬巾幡。汚，烏故翻。</span>莽聞而說之，<span class="jiazhu">說，讀曰悅。</span>下詔申敕公卿：<span class="yinhao">「思與厥齊，」</span><span class="jiazhu">師古曰：令與尊同此操行也。<span class="shu-ming">論語</span>稱孔子曰：見賢思齊，故莽云然。</span>封尊爲平化侯。</p>
<p class="em2 strong" id="online_toc_48"><a class="gg-link" href="#online_toc_48" onclick="return changeColor(this);"></a><span class="yinwen">11</span>汝南郅惲明天文曆數，以爲漢必再受命，上書說莽曰：<span class="jiazhu">惲，於粉翻。說，輸芮翻。</span><span class="yinhao">「上天垂戒，欲悟陛下，令就臣位。取之以天，還之以天，可謂知命矣！」</span>莽大怒，繫惲詔獄，踰冬，會赦得出。</p>
<div class="yeartoc" id="year_toc_21"><p class="strong" id="online_toc_49"><a class="gg-link" href="#online_toc_49" onclick="return changeColor(this);"></a><span class="section" id="title-9"><span data-head-description="王莽下" data-head-level="h4" data-head-title="地皇二年">二年</span></span><span class="biaozhusup" data-rel="">（辛巳、二一年）</span></p></div>
<p class="em2 strong" id="online_toc_50"><a class="gg-link" href="#online_toc_50" onclick="return changeColor(this);"></a><span class="yinwen">1</span>春，正月，莽妻死，諡曰孝睦皇后。初，莽妻以莽數殺其子，<span class="jiazhu">數，所角翻。莽殺子獲見三十四卷哀帝建平二年，<span class="shu-ming">通鑑</span>書於三十五卷元壽元年；殺子宇見三十六卷平帝元始三年。</span>涕泣失明；莽令太子臨居中養焉。<span class="jiazhu">養，余亮翻。</span>莽妻旁侍者原碧，莽幸之，臨亦通焉；恐事泄，謀共殺莽。臨妻愔，國師公女，<span class="jiazhu">師古曰：愔，音一尋翻。</span>能爲星，語臨宮中且有白衣會，<span class="jiazhu"><span class="shu-ming">晉書·天文志</span>：木與金合，爲白衣之會。土與金合，亦爲白衣之會。言宮中者，以所會之舍占而知之。語，牛倨翻。</span>臨喜，以爲所謀且成；後貶爲統義陽王，出在外第，愈憂恐。會莽妻病困，臨予書曰：<span class="jiazhu">予，讀曰與。</span><span class="yinhao">「上於子孫至嚴，前長孫、中孫年俱三十而死。<span class="jiazhu">宇，字長孫；獲，字中孫；獲先死，安得俱年三十乎！長，知兩翻。中，讀曰仲。</span>今臣臨復適三十，誠恐一旦不保中室，則不知死命所在！」</span><span class="jiazhu">李奇曰：中室，臨之母也。晉灼曰：長樂宮中殿也。師古曰：二說皆非也。臨自言欲於室中自保全，不可得耳。復，扶又翻；下同。</span>莽候妻疾，見其書，大怒，疑臨有惡意，不令得會喪。旣葬，收原碧等考問，具服姦、謀殺狀。莽欲祕之，使殺案事使者司命從事，埋獄中，<span class="jiazhu">司命從事，司命之屬官也。</span>家不知所在。賜臨藥；臨不肯飲，自刺死。<span class="jiazhu">刺，七亦翻。</span>又詔國師公：<span class="yinhao">「臨本不知星，事從愔起。」</span>愔亦自殺。</p>
<p class="em2 strong" id="online_toc_51"><a class="gg-link" href="#online_toc_51" onclick="return changeColor(this);"></a><span class="yinwen">2</span>是月，新遷王安病死。初，莽爲侯就國時，<span class="jiazhu">哀帝初，莽就國；元壽元年，召還京師。</span>幸侍者增秩、懷能，生子興、匡，皆留新都國，以其不明故也。<span class="jiazhu">師古曰：言侍者或與外人私通，所生子不可分明也。</span>及安死，莽乃以王車遣使者迎興、匡，封興爲功脩公，匡爲功建公。</p>
<p class="em2 strong" id="online_toc_52"><a class="gg-link" href="#online_toc_52" onclick="return changeColor(this);"></a><span class="yinwen">3</span>卜者王況謂魏成大尹李焉曰：<span class="jiazhu">莽改魏郡曰魏成。</span><span class="yinhao">「漢家當復興，李氏爲輔。」</span>因爲焉作讖書，合十餘萬言。<span class="jiazhu">因爲，于僞翻。</span>事發，莽皆殺之。</p>
<p class="em2 strong" id="online_toc_53"><a class="gg-link" href="#online_toc_53" onclick="return changeColor(this);"></a><span class="yinwen">4</span>莽遣太師羲仲景尙、<span class="jiazhu">莽以太師主春，其屬置羲仲官。</span>更始將軍護軍王黨<span class="jiazhu">諸將軍皆置護軍。</span>將兵擊青、徐賊，國師和仲曹放助郭興擊句町，<span class="jiazhu">莽以國師主秋，故置和仲。句町，音劬挺。</span>皆不能克。軍師放縱，百姓重困。<span class="jiazhu">重，直用翻。</span></p>
<p class="em2 strong" id="online_toc_54"><a class="gg-link" href="#online_toc_54" onclick="return changeColor(this);"></a><span class="yinwen">5</span>莽又轉天下穀帛詣西河、五原、朔方、漁陽，每一郡以百萬數，欲以擊匈奴。須卜當病死，莽以庶女妻其子後安公奢，<span class="jiazhu">莽女捷，侍者開明所生也，以妻奢。李奇曰：奢，本爲侯，莽以女妻之，故進爵爲公。妻，七細翻。</span>所以尊寵之甚厚，終欲爲出兵立之者。<span class="jiazhu">師古曰：言爲此計意不止。爲，于僞翻；下同。</span>會莽敗，云、奢亦死。</p>
<p class="em2 strong" id="online_toc_55"><a class="gg-link" href="#online_toc_55" onclick="return changeColor(this);"></a><span class="yinwen">6</span>秋，隕霜殺菽，關東大饑，蝗。</p>
<p class="em2 strong" id="online_toc_56"><a class="gg-link" href="#online_toc_56" onclick="return changeColor(this);"></a><span class="yinwen">7</span>莽旣輕私鑄錢之法，犯者愈衆，及伍人相坐，沒入爲官奴婢；其男子檻車，女子步，以鐵瑣琅當其頸，傳詣<span class="jiaozhusup">【章：十二行本「詣」下有「長安」二字；乙十一行本同；退齋校同。】</span>鍾官以十萬數。<span class="jiazhu">師古曰：琅當，長瑣也。鍾官，主鑄錢之官也。</span>到者易其夫婦。<span class="jiazhu">師古曰：改相配匹，不依其舊也。</span>愁苦死者什六七。</p>
<p class="em2 strong" id="online_toc_57"><a class="gg-link" href="#online_toc_57" onclick="return changeColor(this);"></a><span class="yinwen">8</span>上谷儲夏自請說瓜田儀降之；<span class="jiazhu">儲夏，人姓名。戰國時，齊有儲子。</span>儀未出而死。莽求其尸葬之，爲起冢、祠室，諡曰瓜寧殤男。<span class="jiazhu">此殤，非未成人之殤，強死者也。<span class="shu-ming">楚辭</span>所謂國殤者。</span></p>
<p class="em2 strong" id="online_toc_58"><a class="gg-link" href="#online_toc_58" onclick="return changeColor(this);"></a><span class="yinwen">9</span>閏月，丙辰，大赦。</p>
<p class="em2 strong" id="online_toc_59"><a class="gg-link" href="#online_toc_59" onclick="return changeColor(this);"></a><span class="yinwen">10</span>郎楊成脩獻符命，<span class="jiazhu">姓陽成，名脩，而官爲郎也。</span>言繼立民母；又曰：<span class="yinhao">「黃帝以百二十女致神仙。」</span><span class="jiazhu">漢儒言天子三夫人、九嬪、二十七世婦、八十一御妻，則亦百二十女。</span>莽於是遣中散大夫、謁者各四十五人，<span class="jiazhu"><span class="shu-ming">百官志</span>：中散大夫秩六百石。時屬司中。</span>分行天下，<span class="jiazhu">行，下孟翻。</span>博采鄕里所高有淑女者上名。<span class="jiazhu">上，時掌翻。</span></p>
<p class="em2 strong" id="online_toc_60"><a class="gg-link" href="#online_toc_60" onclick="return changeColor(this);"></a><span class="yinwen">11</span>莽惡漢高廟神靈，<span class="jiazhu">惡，烏路翻。</span>遣虎賁武士入高廟，四<span class="jiaozhusup">【章：十二行本「四」上有「拔劍」二字；乙十一行本同；孔本同；張校同；退齋校同。】</span>面提擊，<span class="jiazhu">師古曰：謂夢見譴責。提，擲也，音徒計翻。</span>斧壞戶牖，<span class="jiazhu">師古曰：以斧斫壞之。壞，音怪。</span>桃湯、赭鞭鞭灑屋壁，<span class="jiazhu">師古曰：桃湯灑之，赭鞭鞭之也。赭，赤也。</span>令輕車校尉居其中。<span class="jiazhu">漢以虎賁校尉主輕車。此輕車校尉，莽所置也。</span></p>
<p class="em2 strong" id="online_toc_61"><a class="gg-link" href="#online_toc_61" onclick="return changeColor(this);"></a><span class="yinwen">12</span>是歲，南郡秦豐聚衆且萬人；平原女子遲昭平亦聚數千人在河阻中。<span class="jiazhu"><span class="shu-ming">姓譜</span>：遲，姓也，樊遲之後，以王父字爲氏。一曰：古賢人遲任之後。</span>莽召問羣臣禽賊方略，皆曰：<span class="yinhao">「此天囚行尸，命在漏刻。」</span><span class="jiazhu">言其得罪於天，死在須臾；其猖狂爲盜，特尸行耳。</span>故左將軍公孫祿徵來與議，<span class="jiazhu">師古曰：與，讀曰豫。</span>祿曰：<span class="yinhao">「太史令宗宣，<span class="jiazhu">宗姓，晉伯宗之後。伯宗本出於宋桓公。</span>典星曆，候氣變，以凶爲吉，亂天文，誤朝廷；太傅平化侯尊，飾虛僞以媮名位，賊夫人之子；<span class="jiazhu">夫，音扶。</span>國師嘉信公秀，<span class="jiazhu"><span class="yinhao">「信」</span>，當作<span class="yinhao">「新」</span>。</span>顚倒<span class="shu-ming">五經</span>，毀師法，令學士疑惑；明學男張邯、地理侯孫陽，造井田，使民棄土業；<span class="jiazhu">邯，下甘翻。</span>羲和魯匡，設六筦以窮工商；說符侯崔發，阿諛取容，令下情不上通；宜誅此數子以慰天下！」</span>又言：<span class="yinhao">「匈奴不可攻，當與和親。臣恐新室憂不在匈奴而在封域之中也。」</span>莽怒，使虎賁扶祿出，<span class="jiazhu">祿之言則直矣，然以漢舊臣而與莽朝之議，出處語默，於義得乎！事君若龔勝者可也。</span>然頗采其言，左遷魯匡爲五原卒正，以百姓怨誹故也；六筦非匡所獨造，莽厭衆意而出之。<span class="jiazhu">師古曰：厭，滿也，音一豔翻。</span></p>
<p class="em2 strong" id="online_toc_62"><a class="gg-link" href="#online_toc_62" onclick="return changeColor(this);"></a>初，四方皆以飢寒窮愁起爲盜賊，稍<span class="jiaozhusup">【章：十二行本重「稍」字；乙十一行本同；孔本同。】</span>羣聚，常思歲熟得歸鄕里，衆雖萬數，不敢略有城邑，<span class="jiaozhusup">【章：十二行本「邑」下有「轉掠求食」四字；乙十一行本同；孔本同；張校同；退齋校同。】</span>日闋而已；<span class="jiazhu">師古曰：闋，盡也；隨日而盡也。此言羣盜攻剽所得，日給口體而已。闋，空穴翻。</span>諸長吏牧守皆自亂鬬中兵而死，<span class="jiazhu">師古曰：中，傷也，音竹仲翻。</span>賊非敢欲殺之也，而莽終不諭其故。<span class="jiazhu">師古曰：不曉此意也。</span>是歲，荊州牧發奔命二萬人討綠林賊；賊帥王匡等相率迎擊於雲杜，<span class="jiazhu">賢曰：雲杜，縣名，屬江夏郡，故城在今復州沔陽縣西北。杜佑曰：安州應城縣，漢雲杜縣地。</span>大破牧軍，殺數千人，盡獲輜重。<span class="jiazhu">重，直用翻。</span>牧欲北歸，馬<span class="jiaozhusup">【章：十二行本「馬」上有「賊」字；乙十一行本同；張校同；退齋校同。】</span>武等復遮擊之，<span class="jiazhu">復，扶又翻。</span>鈎牧車屛泥，<span class="jiazhu">屛泥，緹油飾之，在軾前。</span>刺殺其驂乘，<span class="jiazhu">刺，七亦翻。乘，繩證翻。</span>然終不敢殺牧。賊遂攻拔竟陵，<span class="jiazhu">賢曰：竟陵，縣名，屬江夏郡；故城在郢州長壽縣南。</span>轉擊雲杜、安陸，<span class="jiazhu">賢曰：安陸縣，屬江夏郡；今安州縣。</span>多略婦女，還入綠林中，至有五萬餘口，州郡不能制。又，大司馬士按章豫州，<span class="jiazhu">師古曰：有上章相告者，就而按治之。豫州部潁川、汝南、沛郡、梁國、魯國。</span>爲賊所獲，賊送付縣。士還，上書具言狀。<span class="jiazhu">還，從宣翻；又如字。</span>莽大怒，<span class="jiaozhusup">【章：十二行本「怒」下有「下獄」二字；乙十一行本同；孔本同。】</span>以爲誣罔，因下書責七公曰：<span class="jiazhu">七公，謂四輔、三公。</span><span class="yinhao">「夫吏者，理也。宣德明恩，以牧養民，仁之道也。抑強督姦，<span class="jiazhu">師古曰：督，謂察視也。</span>捕誅盜賊，義之節也。今則不然。盜發不輒得，至成羣黨遮略乘傳宰士。<span class="jiazhu">傳，知戀翻。</span>士得脫者又妄自言：『我責數賊：<span class="yinhao">「何爲如是？」</span><span class="jiazhu">數，所具翻。</span>賊曰：<span class="yinhao">「以貧窮故耳。」</span>賊護出我。』今俗人議者率多若此。惟貧困飢寒犯法爲非，大者羣盜，小者偷穴，<span class="jiazhu">師古曰：穴，謂穿牆爲盜也。</span>不過二科；今乃結謀連黨以千百數，是逆亂之大者，豈飢寒之謂邪！七公其嚴敕卿大夫、卒正、連率、庶尹，謹牧養善民，急捕殄盜賊！有不同心幷力疾惡黠賊，<span class="jiazhu">惡，烏路翻。黠，下八翻。</span>而妄曰飢寒所爲，輒捕繫，請其罪！」</span><span class="jiazhu">請治其罪也。</span>於是羣下愈恐，莫敢言賊情者，州郡又不得擅發兵，賊由是遂不制。<span class="jiazhu">言不可制也。</span></p>
<p class="em2 strong" id="online_toc_63"><a class="gg-link" href="#online_toc_63" onclick="return changeColor(this);"></a>唯翼平連率田況素果敢，發民年十八以上四萬餘人，授以庫兵，與刻石爲約；樊崇等聞之，不敢入界。況自劾奏；<span class="jiazhu">劾，戶槩翻。</span>莽讓況：<span class="yinhao">「未賜虎符而擅發兵，此弄兵也，厥罪乏興。<span class="jiazhu">師古曰：擅發之罪，與乏軍興同科也。</span>以況自詭必禽滅賊，故且勿治。」</span><span class="jiazhu">治，直之翻；下同。</span>後況自請出界擊賊，所嚮皆破。莽以璽書令況領青、徐二州牧事，<span class="jiazhu">璽，斯氏翻。</span>況上言：<span class="yinhao">「盜賊始發，其原甚微，部吏、伍人所能禽也；<span class="jiazhu">部吏，部盜賊之吏，郡賊曹、縣游徼、鄕亭長之類是也。師古曰：伍人，同伍之人，若今伍保者也。</span>咎在長吏不爲意，縣欺其郡，郡欺朝廷，實百言十，實千言百。朝廷忽略，不輒督責，遂至延蔓連州，<span class="jiazhu">師古曰：延，音弋戰翻。</span>乃遣將帥，多使者，傳相監趣。<span class="jiazhu">傳，知戀翻。監，古銜翻。師古曰：趣，讀曰促。</span>郡縣力事上官，應塞詰對，<span class="jiazhu">師古曰：力，勤也。塞，當也。塞，悉則翻。詰，去吉翻。</span>共酒食，具資用，以救斷斬，<span class="jiazhu">師古曰：交懼斬死之刑也。共，讀曰供。斷，丁管翻，又丁亂翻。</span>不暇復憂盜賊、治官事。<span class="jiazhu">復，扶又翻。治，直之翻。</span>將帥又不能躬率吏士，戰則爲賊所破，吏氣浸傷，徒費百姓。前幸蒙赦令，賊欲解散，或反遮擊，恐入山谷，轉相告語；<span class="jiazhu">語，牛倨翻。</span>故郡縣降賊皆更驚駭，恐見詐滅，因饑饉易動，<span class="jiazhu">降，戶江翻。易，以豉翻。</span>旬日之間更十餘萬人，此盜賊所以多之故也。今洛陽以東，米石二千，竊見詔書欲遣太師、更始將軍；二人爪牙重臣，多從人衆，道上空竭，<span class="jiazhu">言牢稟不給也。</span>少則無以威示遠方。宜急選牧、尹以下，明其賞罰，收合離鄕；小國無城郭者，<span class="jiazhu">小國，諸列侯國也。</span>徙其老弱置大城中，積臧穀食，<span class="jiazhu">臧，讀曰藏。</span>幷力固守。賊來攻城，則不能下；所過無食，勢不得羣聚；如此，招之必降，擊之則滅。今空復多出將帥，<span class="jiazhu">復，扶又翻。</span>郡縣苦之，反甚於賊。宜盡徵還乘傳諸使者<span class="jiazhu">傳，知戀翻。</span>以休息郡縣；委任臣況以二州盜賊，必平定之。」</span>莽畏惡況，<span class="jiazhu">畏惡其能也。惡，烏路翻。</span>陰爲發代，<span class="jiazhu">爲，于僞翻。</span>遣使者賜況璽書。使者至，見況，因令代監其兵，<span class="jiazhu">監，古銜翻。</span>遣況西詣長安，拜爲師尉大夫。況去，齊地遂敗。</p>
<div class="yeartoc" id="year_toc_22"><p class="strong" id="online_toc_64"><a class="gg-link" href="#online_toc_64" onclick="return changeColor(this);"></a><span class="section" id="title-10"><span data-head-description="王莽下" data-head-level="h4" data-head-title="地皇三年">三年</span></span><span class="biaozhusup" data-rel="">（壬午、二二年）</span></p></div>
<p class="em2 strong" id="online_toc_65"><a class="gg-link" href="#online_toc_65" onclick="return changeColor(this);"></a><span class="yinwen">1</span>春，正月，九廟成，納神主。<span class="jiazhu">木主也。</span>莽謁見，大駕乘六馬，以五采毛爲龍文衣，著角，長三尺。<span class="jiazhu">師古曰：以被馬上也。著，陟略翻。長，直亮翻。</span>又造華蓋九重，<span class="jiazhu"><span class="shu-ming">古今註</span>曰：華蓋，黃帝所作也。黃帝與蚩尤戰于涿鹿之野，常有雲氣，金枝玉葉，因而作華蓋。重，直龍翻。</span>高八丈一尺，<span class="jiazhu">高，居傲翻。</span>載以四輪車；輓者皆呼<span class="yinhao">「登仙」</span>，莽出，令在前。百官竊言：<span class="yinhao">「此似輀車，<span class="jiazhu">輀，音而，喪車也。</span>非仙物也。」</span></p>
<p class="em2 strong" id="online_toc_66"><a class="gg-link" href="#online_toc_66" onclick="return changeColor(this);"></a><span class="yinwen">2</span>二月，樊崇等殺景尙。<span class="jiazhu">景尙，去年所遣。</span></p>
<p class="em2 strong" id="online_toc_67"><a class="gg-link" href="#online_toc_67" onclick="return changeColor(this);"></a><span class="yinwen">3</span>關東人相食。</p>
<p class="em2 strong" id="online_toc_68"><a class="gg-link" href="#online_toc_68" onclick="return changeColor(this);"></a><span class="yinwen">4</span>夏，四月，遣太師王匡、更始將軍廉丹東討衆賊。<span class="jiazhu">更，工衡翻。</span>初，樊崇等衆旣寖盛，乃相與爲約：<span class="yinhao">「殺人者死，傷人者償創。」</span><span class="jiazhu">創，初良翻。</span>其中最尊號三老，次從事，次卒史。<span class="jiazhu">師古曰：言不爲大號。余謂三老、從事、卒史皆郡縣史也。崇等起於民伍，所識止此耳。其後黨衆日盛，氣勢日張，則攻長安，立盆子，非其初不爲大號也。</span>及聞太師、更始將討之，恐其衆與莽兵亂，乃皆朱其眉以相識別，<span class="jiazhu">別，彼列翻。</span>由是號曰赤眉。匡、丹合將銳士十餘萬人，<span class="jiazhu">將，卽亮翻；下遣將同。</span>所過放縱。東方爲之語曰：<span class="yinhao">「寧逢赤眉，不逢太師！太師尙可，更始殺我！」</span>卒如田況之言。<span class="jiazhu">卒，子恤翻。</span></p>
<p class="em2 strong" id="online_toc_69"><a class="gg-link" href="#online_toc_69" onclick="return changeColor(this);"></a><span class="yinwen">5</span>莽又多遣大夫、謁者分敎民煑草禾爲酪，<span class="jiazhu">服虔曰：煮木實。或曰，如今餌朮之屬也。如淳曰：作杏酪之屬也。師古曰：如說是也。</span>酪不可食，重爲煩費。<span class="jiazhu">師古曰：重，音直用翻。</span></p>
<p class="em2 strong" id="online_toc_70"><a class="gg-link" href="#online_toc_70" onclick="return changeColor(this);"></a><span class="yinwen">6</span>綠林賊遇疾疫，死者且半，乃各分散引去。王常、成丹西入南郡，號<span class="yinhao">「下江兵」</span>；王鳳、王匡、馬武及其支黨朱鮪、張卬等北入南陽，號<span class="yinhao">「新市兵」</span>；<span class="jiazhu"><span class="shu-ming">郡國志</span>，新市縣屬江夏郡。<span class="shu-ming">水經註</span>：新市縣治杜城，屬竟陵郡。杜佑曰：漢新市縣故城，在郢州富水縣東北。</span>皆自稱將軍。莽遣司命大將軍孔仁部豫州，納言大將軍嚴尤、秩宗大將軍陳茂擊荊州，<span class="jiazhu">莽賜司卿及六卿號皆大將軍。</span>各從吏士百餘人，乘傳到部募士。<span class="jiazhu">傳，知戀翻。</span>尤謂茂曰：<span class="yinhao">「遣將不與兵符，必先請而後動，是猶紲韓盧而責之獲也。」</span><span class="jiazhu">師古曰：紲，繫也。韓盧，古韓國之名犬也。黑色曰盧。紲，音私列翻。</span></p>
<p class="em2 strong" id="online_toc_71"><a class="gg-link" href="#online_toc_71" onclick="return changeColor(this);"></a><span class="yinwen">7</span>蝗從東方來，飛蔽天。</p>
<p class="em2 strong" id="online_toc_72"><a class="gg-link" href="#online_toc_72" onclick="return changeColor(this);"></a><span class="yinwen">8</span>流民入關者數十萬人，乃置養贍官稟食之，<span class="jiazhu">師古曰：稟，給也，音彼甚翻。食，讀曰飤。</span>使者監領，<span class="jiazhu">監，古銜翻。</span>與小吏共盜其稟，<span class="jiazhu">師古曰：盜其稟者，盜所給之物。</span>飢死者什七八。</p>
<p class="em2 strong" id="online_toc_73"><a class="gg-link" href="#online_toc_73" onclick="return changeColor(this);"></a>先是，莽使中黃門王業領長安市買，<span class="jiazhu">先，悉薦翻。</span>賤取於民；民甚患之。業以省費爲功，賜爵附城。莽聞城中饑饉，以問業。業曰：<span class="yinhao">「皆流民也。」</span>乃市所賣粱飯、肉羹，持入示莽曰：<span class="yinhao">「居民食咸如此。」</span>莽信之。</p>
<p class="em2 strong" id="online_toc_74"><a class="gg-link" href="#online_toc_74" onclick="return changeColor(this);"></a><span class="yinwen">9</span>秋，七月，新市賊王匡等進攻隨；<span class="jiazhu">賢曰：隨縣，屬南陽郡；今隨州縣。</span>平林人陳牧、廖湛復聚衆千餘人，號<span class="yinhao">「平林兵」</span>，以應之。<span class="jiazhu"><span class="shu-ming">姓譜</span>：廖，周文王子伯廖之後。<span class="shu-ming">風俗通</span>：古有廖叔安，<span class="shu-ming">左傳</span>作<span class="yinhao">「飂」</span>，蓋其後也。<span class="shu-ming">水經註</span>：章水南逕隨郡平林縣故城西，俗謂之將陂城，與新市接界。賢曰：廖，音力弔翻。平林，地名，在今隨州隨縣東北。復，扶又翻。</span></p>
<p class="em2 strong" id="online_toc_75"><a class="gg-link" href="#online_toc_75" onclick="return changeColor(this);"></a><span class="yinwen">10</span>莽詔書讓廉丹曰：<span class="yinhao">「倉廩盡矣，府庫空矣，可以怒矣，可以戰矣！將軍受國重任，不捐身於中野，無以報恩塞責！」</span><span class="jiazhu">塞，悉則翻。</span>丹惶恐，夜，召其掾馮衍，以書示之。<span class="jiazhu">掾，俞絹翻。</span>衍因說丹曰：<span class="yinhao">「張良以五世相韓，椎秦始皇博浪之中。<span class="jiazhu">事見七卷秦始皇二十九年。說，輪芮翻。相，息亮翻。</span>將軍之先，爲漢信臣；<span class="jiazhu">賢曰：廉褒，襄武人，宣帝時爲後將軍，卽丹之先。</span>新室之興，英俊不附。今海內潰亂，人懷漢德，甚於周<span class="jiaozhusup">【章：十二行本「周」作「詩」；乙十一行本同；孔本同。】</span>人思召公也；<span class="jiazhu">召公之敎，明於南國，周人思之，爲賦<span class="shu-ming">甘棠</span>。召，音邵。</span>人所歌舞，天必從之。<span class="jiazhu">賢曰：<span class="shu-ming">詩·小雅</span>曰：雖無德與女，式歌且舞。言漢氏之德，人歌舞之也。<span class="shu-ming">書</span>曰：人之所欲，天必從之。</span>今方爲將軍計，莫若屯據大郡，鎭撫吏士，砥厲其節，納雄桀之士，詢忠智之謀，興社稷之利，除萬人之害，則福祿流於無窮，功烈著於不滅；何與軍覆於中原，身膏於草野，功敗名喪，恥及先祖哉！」</span><span class="jiazhu">師古曰：與，猶如也，喪，息浪翻。</span>丹不聽。衍，左將軍奉世曾孫也。</p>
<p class="em2 strong" id="online_toc_76"><a class="gg-link" href="#online_toc_76" onclick="return changeColor(this);"></a>冬，無鹽索盧恢等舉兵，反城附賊，<span class="jiazhu">師古曰：索盧，姓也。恢，名也。<span class="shu-ming">呂氏春秋</span>：禽滑釐有門人索盧參。反城，據城以反也。一曰：反，音幡，今語賊猶曰幡城。索，音先各翻。余謂一說是。賢曰：無鹽縣，屬東平郡；故城在今鄆州須昌縣之東。</span>廉丹、王匡攻拔之，斬首萬餘級。莽遣中郎將奉璽書勞丹、匡，<span class="jiazhu">勞，力到翻。</span>進爵爲公；封吏士有功者十餘人。</p>
<p class="em2 strong" id="online_toc_77"><a class="gg-link" href="#online_toc_77" onclick="return changeColor(this);"></a>赤眉別校董憲等衆數萬人在梁郡，<span class="jiazhu">校，戶敎翻；下同。梁國，時除爲郡。</span>王匡欲進擊之；廉丹以爲新拔城罷勞，<span class="jiazhu">罷，讀曰疲。</span>當且休士養威。匡不聽，引兵獨進，丹隨之。合戰成昌，<span class="jiazhu">師古曰：成昌，地名也。余據<span class="shu-ming">後漢書</span>，亦當在無鹽縣界。</span>兵敗，匡走；丹使吏持其印、紱、節付匡<span class="jiazhu">紱，音弗。</span>曰：<span class="yinhao">「小兒可走，吾不可！」</span>遂止，戰死。校尉汝雲、王隆等二十餘人別鬭，<span class="jiazhu">汝，姓也。<span class="shu-ming">左傳</span>：晉大夫女齊。陸德明曰：女，音汝。</span>聞之，皆曰：<span class="yinhao">「廉公已死，吾誰爲生！」</span><span class="jiazhu">爲，于僞翻。</span>馳奔賊，皆戰死。</p>
<p class="em2 strong" id="online_toc_78"><a class="gg-link" href="#online_toc_78" onclick="return changeColor(this);"></a>國將哀章自請願平山東，<span class="jiazhu">將，卽亮翻。</span>莽遣章馳東與太師匡幷力。又遣大將軍陽浚守敖倉；司徒王尋將十餘萬屯洛陽，鎭南宮；大司馬董忠養士習射中軍北壘；<span class="jiazhu">恐當作<span class="yinhao">「北軍中壘。」</span></span>大司空王邑兼三公之職。</p>
<p class="em2 strong" id="online_toc_79"><a class="gg-link" href="#online_toc_79" onclick="return changeColor(this);"></a><span class="yinwen">11</span>初，<span class="jiaozhusup">【張：「初」下脫「景帝子」三字。】</span>長沙定王發生舂陵節侯買，買生戴侯熊渠，熊渠生考侯仁。仁以南方卑濕，徙封南陽之白水鄕，與宗族往家焉。<span class="jiazhu">賢曰：舂陵，鄕名，本屬零陵泠道縣，在今永州唐興縣北；元帝時，徙南陽，仍號舂陵，故城在今隨州棗陽縣東。杜佑曰：棗陽，後漢蔡陽縣；漢舂陵故城在今縣東。</span>仁卒，子敞嗣；值莽篡位，國除。節侯少子外爲鬱林太守，<span class="jiazhu">賢曰：鬱林郡，今郴州縣。余按唐郴州無鬱林縣，而唐之桂、柳、鬱、邕、象、鷰、潯、南、尹、樂、融、賓等州，皆漢鬱林郡地。</span>外生鉅鹿都尉回，<span class="jiazhu">賢曰：鉅鹿郡，今邢州縣。余按唐邢州固有鉅鹿縣，而唐邢、趙二州皆漢鉅鹿郡地。</span>回生南頓令欽。<span class="jiazhu">賢曰：南頓縣，屬汝南郡；故城在今陳州項城縣西。<span class="shu-ming">括地志</span>：陳州南頓縣，古頓子國；逼於陳，南徙，故曰南頓。</span>欽娶湖陽樊重女，<span class="jiazhu">湖陽縣，屬南陽郡。宋白曰：湖陽縣，古蓼國地。</span>生三男：縯，仲，秀，<span class="jiazhu">縯，音衍。</span>兄弟早孤，養於叔父良。縯性剛毅，慷慨有大節，自莽篡漢，常憤憤，懷復社稷之慮，不事家人居業，傾身破產，交結天下雄俊。秀隆準日角，<span class="jiazhu">賢曰：隆，高也。許負云：鼻頭爲準。鄭玄<span class="shu-ming">尙書中候註</span>云：日角，謂庭中骨起狀如日。</span>性勤稼穡；<span class="jiazhu">賢曰：種曰稼，斂曰穡。</span>縯常非笑之，比於高祖兄仲。<span class="jiazhu">賢曰：仲，郃陽侯喜也，能爲產業。高祖爲太上皇壽曰：始大人常以臣不能治產業，不如仲力；今其業所就，孰與仲多？</span>秀姊元爲新野鄧晨妻，秀嘗與晨俱過穰人蔡少公，少公頗學圖讖，言<span class="yinhao">「劉秀當爲天子」</span>；<span class="jiazhu">少，詩照翻。讖，楚譖翻。</span>或曰：<span class="yinhao">「是國師公劉秀乎？」</span>秀戲曰：<span class="yinhao">「何用知非僕邪！」</span>坐者皆大笑。晨心獨喜。</p>
<p class="em2 strong" id="online_toc_80"><a class="gg-link" href="#online_toc_80" onclick="return changeColor(this);"></a>宛人李守，好星曆、讖記，<span class="jiazhu">宛，於元翻。好，呼到翻。</span>爲莽宗卿師，<span class="jiazhu">賢曰：平帝五年，王莽攝政，郡國置宗師以主宗室。蓋時尊之，故曰宗卿師之。余按莽置宗師，主漢宗室耳。此宗卿師，莽篡時所置也。</span>嘗謂其子通曰：<span class="yinhao">「劉氏當興，李氏爲輔。」</span>及新市、平林兵起，南陽騷動，通從弟軼謂通曰：<span class="jiazhu">從，才用翻。軼，音逸，又徒結翻。</span><span class="yinhao">「今四方擾亂，漢當復興。<span class="jiazhu">復，扶又翻，又如字。</span>南陽宗室，獨劉伯升兄弟汎愛容衆，可與謀大事。」</span><span class="jiazhu">縯，字伯升。</span>通笑曰：<span class="yinhao">「吾意也！」</span>會秀賣穀於宛，<span class="jiazhu">宛，於元翻。</span>通遣軼往迎秀，與相見，因具言讖文事，與相約結，定計議。通欲以立秋材官都試騎士日，劫前隊大夫甄阜及屬正梁丘賜，<span class="jiazhu">莽改南陽曰前隊，置大夫職如太守，屬正職如都尉。師古曰：隊，音遂。甄，之人翻。</span>因以號令大衆，使軼與秀歸舂陵舉兵以相應。於是縯召諸豪桀計議曰：<span class="yinhao">「王莽暴虐，百姓分崩；今枯旱連年，兵革並起，此亦天亡之時，復高祖之業，定萬世之秋也！」</span><span class="jiazhu">言定天下傳之萬世，此其時也。</span>衆皆然之。於是分遣親客於諸縣起兵，縯自發舂陵子弟。諸家子弟恐懼，皆亡匿，曰：<span class="yinhao">「伯升殺我！」</span>及見秀絳衣大冠，<span class="jiazhu">董巴<span class="shu-ming">輿服志</span>曰：大冠者，武官冠之。<span class="shu-ming">東觀記</span>：上時絳衣大冠、將軍服也。</span>皆驚曰：<span class="yinhao">「謹厚者亦復爲之！」</span>乃稍自安。凡得子弟七八千人，部署賓客，自稱<span class="yinhao">「柱天都部」</span>。<span class="jiazhu">賢曰：柱天，若天之柱也。都部者，都統其衆也。</span>秀時年二十八。李通未發，事覺，亡走；父守及家屬坐死者六十四人。</p>
<p class="em2 strong" id="online_toc_81"><a class="gg-link" href="#online_toc_81" onclick="return changeColor(this);"></a>縯使族人嘉招說新市、平林兵，<span class="jiazhu">說，輸芮翻。</span>與其帥王鳳、陳牧西擊長聚；<span class="jiazhu">帥，所類翻。聚，才喻翻；下同。</span>進屠唐子鄕，<span class="jiazhu">賢曰：多所誅殺曰屠。唐子鄕有唐子山，在今唐州湖陽縣西南。</span>又殺湖陽尉。軍中分財物不均，衆恚恨，欲反攻諸劉；<span class="jiazhu">恚，於避翻。</span>劉秀斂宗人所得物，悉以與之，衆乃悅。進拔棘陽，<span class="jiazhu">賢曰：棘陽，縣名，屬南陽郡，在棘水之陽，古謝國也；故城在今唐州湖陽縣西北。棘，音紀力翻。</span>李軼、鄧晨皆將賓客來會。<span class="jiazhu">將，卽亮翻。</span></p>
<p class="em2 strong" id="online_toc_82"><a class="gg-link" href="#online_toc_82" onclick="return changeColor(this);"></a><span class="yinwen">12</span>嚴尤、陳茂破下江兵；成丹、王常、張卬等收散卒入蔞谿，略鍾、龍間，<span class="jiazhu">賢曰：蔞，音力于翻。盛弘之<span class="shu-ming">荊州記</span>曰：永陽縣北有石龍山，在今安州應山縣東北。又隨州隨縣東北有三鍾山。</span>衆復振；<span class="jiazhu">復，扶又翻；下同。</span>引軍與荊州牧戰于上唐，<span class="jiazhu">賢曰：上唐，鄕名，故城在今隨州棗陽縣東北。<span class="shu-ming">水經註</span>：上唐本蔡陽縣之上唐鄕，春秋時唐國也。</span>大破之。</p>
<p class="em2 strong" id="online_toc_83"><a class="gg-link" href="#online_toc_83" onclick="return changeColor(this);"></a><span class="yinwen">13</span>十一月，有星孛于張。<span class="jiazhu">賢曰：張，南方宿。<span class="shu-ming">續漢志</span>曰：張爲周地。<span class="shu-ming">晉書·天文志</span>：張六星，在天廟北。孛，蒲內翻。</span></p>
<p class="em2 strong" id="online_toc_84"><a class="gg-link" href="#online_toc_84" onclick="return changeColor(this);"></a><span class="yinwen">14</span>劉縯欲進攻宛，至小長安聚，<span class="jiazhu">賢曰：<span class="shu-ming">續漢書</span>：淯陽縣有小長安聚，故城在今鄧州南陽縣南。杜佑曰：南陽，漢宛縣；縣南三十七里有小長安。</span>與甄阜、梁丘賜戰；時天密霧，漢軍大敗。秀單馬走，遇女弟伯姬，與共騎而奔；前行，復見姊元，趣令上馬，<span class="jiazhu">騎，奇寄翻。復，扶又翻；下同。趣，讀曰促。上，時掌翻。</span>元以手揮曰：<span class="yinhao">「行矣，不能相救，無爲兩沒也！」</span>會追兵至，元及三女皆死，縯弟仲及宗從死者數十人。<span class="jiazhu">從，才用翻。</span></p>
<p class="em2 strong" id="online_toc_85"><a class="gg-link" href="#online_toc_85" onclick="return changeColor(this);"></a>縯復收會兵衆，還保棘陽。阜、賜乘勝留輜重於藍鄕，<span class="jiazhu">賢曰：比陽縣有藍鄕。重，直用翻。</span>引精兵十萬南渡潢淳，<span class="jiazhu">賢曰：酈道元<span class="shu-ming">水經註</span>曰：諸水二湖流注，合爲黃水；又南經棘陽縣之潢淳聚，又謂之潢淳水。在今唐州湖陽縣。</span>臨沘水，<span class="jiazhu"><span class="shu-ming">水經註</span>：沘水出沘陽縣東北大胡山，南與灃水會，謂之派水；昔漢光武破甄阜、梁丘賜於沘水西，斬之於斯水也。杜佑曰：漢舞陽故城在唐州泌陽縣北；有泌水，在縣南，光武破阜、賜處。</span>阻兩川間爲營，絕後橋，示無還心。新市、平林見漢兵數敗，<span class="jiazhu">數，所角翻。</span>阜、賜軍大至，各欲解去，縯甚患之。會下江兵五千餘人至宜秋，<span class="jiazhu">賢曰：宜秋，聚名，在沘陽縣。余按<span class="shu-ming">續漢志</span>，南陽平氏縣有宜秋聚。</span>縯卽與秀及李通造其壁曰：<span class="jiazhu">造，七到翻。</span><span class="yinhao">「願見下江一賢將，議大事。」</span>衆推王常。縯見常，說以合從之利，<span class="jiazhu">賢曰：以利合曰從。說，輸芮翻；下同。從，子容翻。</span>常大悟曰：<span class="yinhao">「王莽殘虐，百姓思漢。今劉氏復興，<span class="jiazhu">復，扶又翻；下同。</span>卽眞主也；誠思出身爲用，輔成大功。」</span>縯曰：<span class="yinhao">「如事成，豈敢獨饗之哉！」</span>遂與常深相結而去。常還，具爲餘將成丹、張卬言之。<span class="jiazhu">常與縯會，餘二將在軍。爲，于僞翻。將，卽亮翻。</span>丹、卬負其衆曰：<span class="yinhao">「大丈夫旣起，當各自爲主，何故受人制乎！」</span>常乃徐曉說其將帥曰：<span class="yinhao">「王莽苛酷，積失百姓之心，民之謳吟思漢，非一日也，故使吾屬因此得起。夫民所怨者，天所去也；民所思者，天所興也。舉大事，必當下順民心，上合天意，功乃可成；若負強恃勇，觸情恣欲，雖得天下，必復失之。以秦、項之勢，尙至夷覆，況今布衣相聚草澤，以此行之，滅亡之道也。今南陽諸劉舉<span class="jiaozhusup">【章：十二行本「舉」下有「宗起」二字；乙十一行本同；孔本同；張校同；退齋校同。】</span>兵，觀其來議者，皆有深計大慮，王公之才，與之幷合，必成大功，此天所以祐吾屬也！」</span>下江諸將雖屈強少識，<span class="jiazhu">屈強，梗戾貌。屈，音居勿翻。強，音其兩翻。少，詩沼翻。</span>然素敬常，乃皆謝曰：<span class="yinhao">「無王將軍，吾屬幾陷於不義！」</span><span class="jiazhu">幾，居希翻。</span>卽引兵與漢軍、新市、平林合。於是諸部齊心同力，銳氣益壯。縯大饗軍士，設盟約，休卒三日，分爲六部；十二月，晦，潛師夜起，襲取藍鄕，盡獲其輜重。<span class="jiazhu">重，直用翻。</span></p>
</div></body></html>