<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>卷第五・周紀五・赧王下</title><meta content="width=device-width" initial-scale="1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="周紀五">周紀五</span></span></h1>
<p class="" id="online_toc_0"><a class="gg-link" href="#online_toc_0" onclick="return changeColor(this);"></a><span class="jiazhu">起屠維赤奮若<span class="biaozhusup" data-rel="">（己丑）</span>，盡旃蒙大荒落<span class="biaozhusup" data-rel="">（乙巳）</span>，凡十七年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="赧王下">赧王下</span></span></h5>
<div class="yeartoc" id="year_toc_0272"><p class="strong" id="online_toc_1"><a class="gg-link" href="#online_toc_1" onclick="return changeColor(this);"></a><span class="section" id="title-3"><span data-head-description="赧王下" data-head-level="h4" data-head-title="四十三年">四十三年</span></span><span class="biaozhusup" data-rel="">（己丑、前二七二年）</span></p></div>
<p class="em2 strong" id="online_toc_2"><a class="gg-link" href="#online_toc_2" onclick="return changeColor(this);"></a><span class="yinwen">1</span>楚以左徒黃歇侍太子完爲質於秦。<span class="jiazhu">左徒，楚官名。<span class="shu-ming">史記正義</span>曰：蓋今在左右拾遺、補闕之類。質，音致。按去年秦欲與韓、魏伐楚，黃歇上書止之，歸而報楚，楚遂使歇侍太子爲質於秦；爲楚王疾病、歇使太子亡歸楚張本。歇，許竭翻。</span></p>
<p class="em2 strong" id="online_toc_3"><a class="gg-link" href="#online_toc_3" onclick="return changeColor(this);"></a><span class="yinwen">2</span>秦置南陽郡。<span class="jiazhu">凡山南、水北皆謂之南陽。晉南陽在脩武，以在太行之南，大河之北也。秦置南陽郡，以在南山之南，漢水之北也。</span></p>
<p class="em2 strong" id="online_toc_4"><a class="gg-link" href="#online_toc_4" onclick="return changeColor(this);"></a><span class="yinwen">3</span>秦、魏、楚共伐燕。<span class="jiazhu">燕，因肩翻。</span></p>
<p class="em2 strong" id="online_toc_5"><a class="gg-link" href="#online_toc_5" onclick="return changeColor(this);"></a><span class="yinwen">4</span>燕惠王薨，子武成王立。</p>
<div class="yeartoc" id="year_toc_0271"><p class="strong" id="online_toc_6"><a class="gg-link" href="#online_toc_6" onclick="return changeColor(this);"></a><span class="section" id="title-4"><span data-head-description="赧王下" data-head-level="h4" data-head-title="四十四年">四十四年</span></span><span class="biaozhusup" data-rel="">（庚寅、前二七一年）</span></p></div>
<p class="em2 strong" id="online_toc_7"><a class="gg-link" href="#online_toc_7" onclick="return changeColor(this);"></a><span class="yinwen">1</span>趙藺相如伐齊，至平邑。<span class="jiazhu"><span class="shu-ming">括地志</span>：平邑故城在魏州昌樂縣東北四十里。藺，力刃翻。樂，音洛。</span></p>
<p class="em2 strong" id="online_toc_8"><a class="gg-link" href="#online_toc_8" onclick="return changeColor(this);"></a><span class="yinwen">2</span>趙田部吏趙奢收租稅，<span class="jiazhu">田部吏，部收田之租稅者也。</span>平原君家不肯出；趙奢以法治之，殺平原君用事者九人。<span class="jiazhu">治，直之翻。平原君之家臣用事而不肯出租稅者也。</span>平原君怒，將殺之。趙奢曰：<span class="yinhao">「君於趙爲貴公子，今縱君家而不奉公則法削，法削則國弱，國弱則諸侯加兵，是無趙也。<span class="jiazhu">削，侵也，奪也。弱，劣也，懦也。</span>君安得有此富乎！以君之貴，奉公如法則上下平，上下平則國強，國強則趙固，而君爲貴戚，豈輕於天下邪！」</span><span class="jiazhu">邪，音耶。戚，親也。言平原君於趙則王族親戚之貴者也。</span>平原君以爲賢，<span class="jiazhu">賢，善也，能也。</span>言之於王。王使治國賦，國賦太平，民富而府庫實。<span class="jiazhu">觀此則趙奢豈特善兵哉，可使治國也。治，直之翻。</span></p>
<div class="yeartoc" id="year_toc_0270"><p class="strong" id="online_toc_9"><a class="gg-link" href="#online_toc_9" onclick="return changeColor(this);"></a><span class="section" id="title-5"><span data-head-description="赧王下" data-head-level="h4" data-head-title="四十五年">四十五年</span></span><span class="biaozhusup" data-rel="">（辛卯、前二七〇年）</span></p></div>
<p class="em2 strong" id="online_toc_10"><a class="gg-link" href="#online_toc_10" onclick="return changeColor(this);"></a><span class="yinwen">1</span>秦伐趙，圍閼與。<span class="jiazhu">司馬彪<span class="shu-ming">志</span>：上黨郡涅縣有閼與聚。<span class="shu-ming">水經註</span>：上黨沾縣有梁榆城，卽閼與故城。盧諶<span class="shu-ming">征艱賦</span>曰：訪梁榆之虛郭，乃閼與之舊平。<span class="shu-ming">史記正義</span>曰：閼與在潞州銅鞮縣西北二十里。又儀州和順縣亦有閼與城。儀、潞相近，二所未詳。又閼與山在潞州武安縣西南五十里，趙奢拒秦軍於閼與，卽山北也。<span class="shu-ming">河東圖</span>：遼州和順縣，晉大夫梁餘子養邑；秦伐閼與，趙奢救之。是此遼州卽唐之儀州。閼，阿葛翻，又於達翻。康音曷，又音嫣。與，音預，又音余。<span class="shu-ming">史記正義</span>曰：閼，於連翻。<span class="shu-ming">漢書音義</span>：涅，乃結翻。聚，才喻翻。沾，他兼翻。諶，時壬翻。鞮，丁兮翻。潞，魯故翻。</span>趙王召廉頗、樂乘而問之<span class="jiazhu"><span class="shu-ming">索隱</span>曰：樂乘，樂毅之宗人也。頗，普河翻。</span>曰：<span class="yinhao">「可救否？」</span>皆曰：<span class="yinhao">「道遠險陿，難救。」</span><span class="jiazhu">陿，與狹同，隘也。</span>問趙奢，趙奢對曰：<span class="yinhao">「道遠險陿，譬猶兩鼠鬬於穴中，將勇者勝。」</span><span class="jiazhu">言將是勇者勝也；將，平聲。或曰：帥勇者則勝；將，去聲。</span>王乃令趙奢將兵救之。去邯鄲三十里而止，<span class="jiazhu">令，盧經翻。邯鄲，音寒丹。</span>令軍中曰：<span class="yinhao">「有以軍事諫者死！」</span><span class="jiazhu">令，力正翻。趙奢此令，非以禁約所部，以愚秦軍也。</span></p>
<p class="em2 strong" id="online_toc_11"><a class="gg-link" href="#online_toc_11" onclick="return changeColor(this);"></a>秦師軍武安西，<span class="jiazhu">班<span class="shu-ming">志</span>，武安縣屬魏郡。宋白曰：洺州治永年縣；隋改廣平爲永年，屬武安郡。秦軍勒兵武安西，卽此地。劉昫曰：磁州治滏陽縣，漢武安縣地；隋又置武安縣，亦屬磁州。磁，祥之翻。昫，吁句翻。</span>鼓譟勒兵，武安屋瓦盡振。趙軍中候有一人言急救武安，趙奢立斬之。<span class="jiazhu">此軍之中候也。漢北軍中候之官本此。或曰：軍中之候，軍吏也。</span>堅璧二<span class="jiaozhusup">【章：十二行本「璧」作「壁」；乙十一行本同；孔本同。十二行本「二」上有「留」字；乙十一行本同；孔本同；退齋校同。】</span>十八日不行，復益增壘。<span class="jiazhu">復，扶又翻，又音如字。壘，力水翻。</span>秦間入趙軍，趙奢善食遣之。間以報秦將，<span class="jiazhu">間，古莧翻。此<span class="shu-ming">孫子</span>所謂反間也。食，祥吏翻。將，卽亮翻。</span>秦將大喜曰：<span class="yinhao">「夫去國三十里而軍不行，乃增壘，閼與非趙地也！」</span>趙奢旣已遣間，卷甲而趨，<span class="jiazhu">卷，讀曰捲。凡捲舒之卷皆同音。</span>一<span class="jiaozhusup">【章：十二行本「一」作「二」；乙十一行本同。】</span>日一夜而至，去閼與五十里而軍，軍壘成，秦師聞之，悉甲而往。趙軍士許歷請以軍事諫，趙奢進之。<span class="jiazhu"><span class="shu-ming">姓譜</span>：許姓本自姜姓，炎帝之後，太嶽之胤；其後以國爲氏。</span>許歷曰：<span class="yinhao">「秦人不意趙至此，其來氣盛，將軍必厚集其陳以待之；<span class="jiazhu">陳，讀曰陣。</span>不然，必敗。」</span>趙奢曰：<span class="yinhao">「請受敎！」</span>許歷請刑，趙奢曰：<span class="yinhao">「胥，後令邯鄲。」</span><span class="jiazhu"><span class="shu-ming">索隱</span>曰：按胥、須古人通用，今者胥後令，謂胥爲須，須者待也，待後令，謂許歷之言，更不擬誅之，故更待後令也。邯鄲二字，當爲欲戰，謂臨戰之時，許歷復諫也。余謂<span class="yinhao">「胥」</span>語絕，許歷請刑，趙奢令其且待也。蓋謂敢諫者死，邯鄲之令耳，今旣自邯鄲進軍近閼與矣，許歷之諫固在邯鄲之後，不當用邯鄲之令以殺之，故曰後令邯鄲。令，力正翻。邯鄲，音寒丹。奢令，力丁翻。</span>許歷復請諫，曰：<span class="yinhao">「先據北山上者勝，後至者敗。」</span>趙奢許諾，卽發萬人趨之。秦師後至，爭山不得上；<span class="jiazhu">趨，七喻翻；又音如字。得上，時掌翻。</span>趙奢縱兵擊秦師，秦師大敗，解閼與而還。<span class="jiazhu">還，從宣翻，又音如字。</span>趙王封奢爲馬服君，<span class="jiazhu">服虔曰：馬服，猶言服馬也。<span class="shu-ming">括地志</span>：邯鄲縣西北有馬服山。</span>與廉、藺同位；以許歷爲國尉。</p>
<p class="em2 strong" id="online_toc_12"><a class="gg-link" href="#online_toc_12" onclick="return changeColor(this);"></a><span class="yinwen">2</span>穰侯言客卿竈於秦王，<span class="jiazhu">穰，人羊翻。</span>使伐齊，取剛、壽以廣其陶邑。<span class="jiazhu"><span class="shu-ming">括地志</span>：故剛城在兗州龔丘縣。壽，鄆州之縣也。余據<span class="shu-ming">唐志</span>：鄆州壽張縣，武德初置壽州。<span class="shu-ming">通鑑</span>書此，以發范睢間穰侯之事。間，古莧翻。</span></p>
<p class="em2 strong" id="online_toc_13"><a class="gg-link" href="#online_toc_13" onclick="return changeColor(this);"></a>初，魏人范睢<span class="jiazhu"><span class="shu-ming">姓譜</span>：范本陶唐氏之後，隨會爲晉大夫，食采於范，後有［因］氏焉。睢，音雖。</span>從中大夫須賈使於齊，<span class="jiazhu">戰國之時，仍周之制，置上、中、下三大夫。<span class="shu-ming">漢·百官表</span>：中大夫掌論議。須姓，密須氏之後。<span class="shu-ming">風俗通</span>：須姓，太昊之後。蓋本之須句。使，疏吏翻。句，音朐。</span>齊襄王聞其辯口，私賜之金及牛、酒。須賈以爲睢以國陰事告齊也，歸而告其相魏齊。魏齊怒，笞擊范睢，折脅，摺齒。睢佯死，卷以簀，置廁中，使客醉者更溺之，<span class="jiazhu"><span class="shu-ming">索隱</span>曰：折脅，摺齒，謂擊折其脅，又拉折其齒也。簀，謂葦荻之薄，用之以卷其屍也。余謂簀字從竹，蓋竹爲之，非葦荻之薄也。又謂竹東南之產，北人貴之，自江以北饒葦荻，人率織之以爲薄，寢或以爲薦籍。<span class="shu-ming">索隱</span>以葦薄爲簀，習於所見而從俗所呼者耳。相，息亮翻。笞，丑之翻。摺，力答翻。卷，讀曰捲。簀，竹革翻。更，工衡翻。溺，奴弔翻。</span>以懲後，令無妄言者。<span class="jiazhu">令，力丁翻。</span>范睢謂守者曰：<span class="yinhao">「能出我，我必有厚謝。」</span>守者乃請棄簀中死人。魏齊醉，曰：<span class="yinhao">「可矣。」</span>范睢得出。魏齊悔，復召求之。<span class="jiazhu">令，盧經翻。復，扶又翻，又音如字。</span>魏人鄭安平遂操范睢亡匿，更姓名曰張祿。<span class="jiazhu">操，七刀翻。</span></p>
<p class="em2 strong" id="online_toc_14"><a class="gg-link" href="#online_toc_14" onclick="return changeColor(this);"></a>秦謁者王稽使於魏，<span class="jiazhu">謁者，秦官，漢因之。<span class="shu-ming">志</span>云：主殿上時節威儀。謁者僕射一人爲謁者臺率，其下有給事謁者，有灌謁者。使，疏吏翻。率，讀曰帥。</span>范睢夜見王稽。稽潛載與俱歸，薦之於王，王見之於離宮。<span class="jiazhu">離宮，別宮也。</span>范睢佯爲不知永巷而入其中，<span class="jiazhu">佯，音羊，古字多作<span class="yinhao">「陽」</span>，詐也。如淳曰：周宣王姜后脫簪珥，待罪永巷，後改爲掖庭。師古曰：永，長也。本謂宮中之長巷也；或曰宮中獄也。</span>王來而宦者怒逐之，曰：<span class="yinhao">「王至！」</span>范睢謬曰：<span class="yinhao">「秦安得王，秦獨有太后、穰侯耳！」</span><span class="jiazhu">謬，靡幼翻，誤也，詐也。穰，人羊翻。</span>王微聞其言，乃屛左右，跽而請曰：<span class="yinhao">「先生何以幸敎寡人？」</span>對曰：<span class="yinhao">「唯唯。」</span>如是者三。<span class="jiazhu">屛，卑郢翻，又卑正翻；後凡屛退之屛皆同音。跽，忌己翻，跪也。唯，于癸翻，蓋應聲也。凡唯諾之唯皆同音。</span>王曰：<span class="yinhao">「先生卒不幸敎寡人邪？」</span><span class="jiazhu">卒，子恤翻，終也。邪，音耶。</span>范睢曰：<span class="yinhao">「非敢然也！<span class="jiazhu">睢，音雖。然，猶言如是也。</span>臣，羇旅之臣也，交疏於王，而所願陳者皆匡君之事，處人骨肉之間，<span class="jiazhu">處，昌呂翻。</span>願效愚忠而未知王之心也，此所以王三問而不敢對者也。臣知今日言之於前，明日伏誅於後，然臣不敢避也。且死者，人之所必不免也，苟可以少有補於秦而死，此臣之所大願也。<span class="jiazhu">少，始紹翻。</span>獨恐臣死之後，天下杜口裹足，莫肯鄕秦耳。」</span><span class="jiazhu">謂天下之士懲睢之死，不敢復言。鄕，讀曰嚮。</span>王跽曰：<span class="yinhao">「先生，是何言也！今者寡人得見先生，是天以寡人溷先生而存先王之宗廟也。<span class="jiazhu">溷，謂溷瀆之也。漢陸賈曰<span class="yinhao">「毋久溷公！」</span>卽此義，音戶困翻。毛晃曰：溷，濁也，又汚辱也。</span>事無大小，上及太后，下至大臣，願先生悉以敎寡人，無疑寡人也！」</span>范睢拜，王亦拜。范睢曰：<span class="yinhao">「以秦國之大，士卒之勇，以治諸侯，譬若走韓盧而博蹇兔也，<span class="jiazhu">韓盧，天下之駿犬。蹇兔，病足之兔。韓盧搏兔，無不獲者，況蹇兔乎！治，直之翻。</span>而閉關十五年，不敢窺兵於山東者，是穰侯爲秦謀不忠，而大王之計亦有所失也。」</span><span class="jiazhu">穰，人羊翻。爲，于僞翻。</span>王跽曰：<span class="yinhao">「寡人願聞失計！」</span>然左右多竊聽者，范睢未敢言內，先言外事，以觀王之俯仰。因進曰：<span class="yinhao">「夫穰侯越韓、魏而攻齊剛、壽，非計也。<span class="jiazhu">夫，音扶。</span>齊湣王南攻楚，破軍殺將，<span class="jiazhu">謂殺唐昩也，見上卷十四年。湣，讀曰閔。將，卽亮翻。</span>再辟地千里，<span class="jiazhu">辟，讀曰闢。昩，莫葛翻。</span>而齊尺寸之地無得焉者，豈不欲得地哉？形勢不能有也。諸侯見齊之罷敝，起兵而伐齊，大破之，齊幾於亡，<span class="jiazhu">事見上卷三十一年。罷，讀曰疲。幾，居依翻。</span>以其伐楚而肥韓、魏也。今王不如遠交而近攻，得寸則王之寸也，得尺亦王之尺也。今夫韓、魏，中國之處<span class="jiazhu">夫，音扶。康曰：處，敞呂翻；余謂處，昌據翻，於世俗常言，音義爲長。</span>而天下之樞也。<span class="jiazhu">以門戶爲喻，門戶之闔闢皆由於樞。</span>王若用<span class="jiaozhusup">【章：十二行本「用」作「欲」；乙十一行本同；孔本同，退齋校同。】</span>霸，必親中國以爲天下樞，以威楚、趙，<span class="jiazhu">用霸者，請［謂］用霸天下之術。</span>楚強則附趙，趙強則附楚，<span class="jiazhu">強者未易柔服，故先親附弱者。易，以豉翻。</span>楚、趙皆附，齊必懼矣，齊附則韓、魏因可虜也。」</span>王曰：<span class="yinhao">「善。」</span>乃以范睢爲客卿，與謀兵事。<span class="jiazhu">范睢謀兵事，則三晉受兵禍，而穰侯兄弟皆爲秦所逐矣。</span></p>
<div class="yeartoc" id="year_toc_0269"><p class="strong" id="online_toc_15"><a class="gg-link" href="#online_toc_15" onclick="return changeColor(this);"></a><span class="section" id="title-6"><span data-head-description="赧王下" data-head-level="h4" data-head-title="四十六年">四十六年</span></span><span class="biaozhusup" data-rel="">（壬辰、前二六九年）</span></p></div>
<p class="em2 strong" id="online_toc_16"><a class="gg-link" href="#online_toc_16" onclick="return changeColor(this);"></a><span class="yinwen">1</span>秦中更胡傷攻趙閼與，不拔。<span class="jiazhu">更，工衡翻。<span class="yinhao">「胡傷」</span>，意謂卽上卷客卿之<span class="yinhao">「胡陽」</span>。閼，於葛翻，又於連翻。與，音預。</span></p>
<div class="yeartoc" id="year_toc_0268"><p class="strong" id="online_toc_17"><a class="gg-link" href="#online_toc_17" onclick="return changeColor(this);"></a><span class="section" id="title-7"><span data-head-description="赧王下" data-head-level="h4" data-head-title="四十七年">四十七年</span></span><span class="biaozhusup" data-rel="">（癸巳、前二六八年）</span></p></div>
<p class="em2 strong" id="online_toc_18"><a class="gg-link" href="#online_toc_18" onclick="return changeColor(this);"></a><span class="yinwen">1</span>秦王用范睢之謀，使五大夫綰伐魏，拔懷。<span class="jiazhu">班<span class="shu-ming">志</span>，懷縣屬河內郡。<span class="shu-ming">括地志</span>曰：懷縣在懷州武陟縣西十一里。睢，息隨翻。</span></p>
<div class="yeartoc" id="year_toc_0267"><p class="strong" id="online_toc_19"><a class="gg-link" href="#online_toc_19" onclick="return changeColor(this);"></a><span class="section" id="title-8"><span data-head-description="赧王下" data-head-level="h4" data-head-title="四十八年">四十八年</span></span><span class="biaozhusup" data-rel="">（甲午、前二六七年）</span></p></div>
<p class="em2 strong" id="online_toc_20"><a class="gg-link" href="#online_toc_20" onclick="return changeColor(this);"></a><span class="yinwen">1</span>秦悼太子質於魏而卒。<span class="jiazhu">質，音致。卒，子恤翻。</span></p>
<div class="yeartoc" id="year_toc_0266"><p class="strong" id="online_toc_21"><a class="gg-link" href="#online_toc_21" onclick="return changeColor(this);"></a><span class="section" id="title-9"><span data-head-description="赧王下" data-head-level="h4" data-head-title="四十九年">四十九年</span></span><span class="biaozhusup" data-rel="">（乙未、前二六六年）</span></p></div>
<p class="em2 strong" id="online_toc_22"><a class="gg-link" href="#online_toc_22" onclick="return changeColor(this);"></a><span class="yinwen">1</span>秦拔魏邢丘。范睢日益親，用事，因承間說王曰：<span class="jiazhu">睢，息隨翻。間，古莧翻。說，式芮翻。</span><span class="yinhao">「臣居山東時，聞齊之有孟嘗君，不聞有王；聞秦有太后、穰侯，不聞有王。夫擅國之謂王，能利害之謂王，制殺生之謂王。今太后擅行不顧，穰侯出使不報，華陽、涇陽擊斷無諱，<span class="jiazhu">夫，音扶。使，疏吏翻。華，戶化翻。斷，丁亂翻；凡斷決之斷皆同音。</span>高陵進退不請，四貴備而國不危者，未之有也。爲此四貴者下，乃所謂無王也。穰侯使者操王之重，決制於諸侯，剖符於天下，<span class="jiazhu">操，七刀翻。謂剖符而出使也。</span>征敵伐國，莫敢不聽；戰勝攻取則利歸於陶，<span class="jiazhu">陶，穰侯封邑。</span>戰敗則結怨於百姓而禍歸於社稷。臣又聞之，木實繁者披其枝，披其枝者傷其心；大其都者危其國，<span class="jiazhu"><span class="shu-ming">左傳</span>：祭仲曰：<span class="yinhao">「都城過百雉，國之害也。」</span>辛伯曰：<span class="yinhao">「大都耦國，亂之本也。」</span>申無宇曰：<span class="yinhao">「鄭京、櫟實殺曼伯，宋蕭、亳實殺子游，衞蒲、戚實出獻公，齊渠丘實殺無知，而陳、蔡、不羹亦殺楚靈王。」</span>此皆大都危國也。傳，直戀翻。祭，則介翻。陸德明：櫟，音立；曼，音萬；羹，音郎。</span>尊其臣者卑其主。<span class="jiazhu">如下事之類。</span>淖齒管齊，射王股，擢王筋，懸之於廟梁，宿昔而死。<span class="jiazhu">管，掌也。擢，拔也。宿昔，一夕之間也。淖齒弑齊湣王事見上卷三十一年。淖，女敎翻。射，而亦翻。</span>李兌管趙，囚主父於沙丘，百日而餓死。<span class="jiazhu">事見上卷二十年。</span>今臣觀四貴之用事，此亦淖齒、李兌之類也。夫三代之所以亡國者，君專授政於臣，縱酒弋獵；其所授者妬賢疾能，御下蔽上以成其私，不爲主計，而主不覺悟，故失其國。<span class="jiazhu">夫，音扶。</span>今自有秩以上至諸大吏，<span class="jiazhu">漢承秦制，鄕置有秩。<span class="shu-ming">漢官</span>曰：鄕戶五千則置有秩，掌一鄕之入。<span class="shu-ming">風俗通</span>曰：有秩則田間大夫，言其官裁有秩耳。大吏，謂左、右、中更以上爲吏者也。秩，直乙翻。</span>下及王左右，無非相國之人者，見王獨立於朝，臣竊爲王恐，萬世之後有秦國者，非王子孫也！」</span><span class="jiazhu">相，息亮翻。朝，直遙翻。爲，于僞翻。</span>王以爲然，於是廢太后，逐穰侯、高陵、華陽、涇陽君於關外，以范睢爲丞相，封爲應侯。<span class="jiazhu">應，於陵翻，國名；周武王之子封於應，其地在唐安州界。</span></p>
<p class="em2 strong" id="online_toc_23"><a class="gg-link" href="#online_toc_23" onclick="return changeColor(this);"></a>魏王使須賈聘於秦，應侯敝衣間步而往見之。<span class="jiazhu">間步，投間隙徒步而行也。間，古莧翻。</span>須賈驚曰：<span class="yinhao">「范叔固無恙乎！」</span><span class="jiazhu">范睢，字叔。恙，憂也，病也，又噬蟲善食人心者也。古人相問，率曰無恙。朱熹曰：古者草居，多被噬蟲之毒，故相問曰<span class="yinhao">「無恙乎？」</span>恙，餘亮翻。噬，時制翻。</span>留坐飲食，取一綈袍贈之。<span class="jiazhu">綈，田黎翻，厚繒也。袍，步刀翻，長襦也。<span class="shu-ming">記·玉藻</span>曰：纊爲繭，縕爲袍。孔穎達曰：純著新綿者爲襺，雜用舊絮者爲袍。</span>遂爲須賈御而至相府，曰：<span class="yinhao">「我爲君先入通於相君。」</span>須賈怪其久不出，問於門下，門下曰：<span class="yinhao">「無范叔；鄕者吾相張君也。」</span><span class="jiazhu">相，息亮翻。爲，于僞翻。睢更姓名曰張祿，故云然。鄕，讀曰嚮。</span>須賈知見欺，乃膝行入謝罪。<span class="jiazhu">膝行，屈膝就地而行，以示跪伏。</span>應侯坐，責讓之，且曰：<span class="yinhao">「爾所以得不死者，以綈袍戀戀尙有故人之意耳！」</span>乃大供具，請諸侯賓客；坐須賈於堂下，置莝、豆於前而馬食之，<span class="jiazhu">莝，寸斬之藳，雜豆以飼馬。莝、豆，兩物也。莝，寸臥翻。食，祥吏翻。</span>使歸告魏王曰：<span class="yinhao">「速斬魏齊頭來，不然，且屠大梁！」</span><span class="jiazhu">屠，殺也。自古以來，以攻下城而盡殺城中人爲屠城，亦曰洗城。</span>須賈還，以告魏齊。魏齊奔趙，匿於平原君家。<span class="jiazhu">還，從宣翻，又音如字。平原君，趙勝，趙王之貴介弟也，貴盛於趙，以好士聞於諸侯，故魏齊奔歸之而就匿焉。</span></p>
<p class="em2 strong" id="online_toc_24"><a class="gg-link" href="#online_toc_24" onclick="return changeColor(this);"></a><span class="yinwen">2</span>趙惠文王薨，子孝成王丹立；以平原君爲相。<span class="jiazhu">相，息亮翻。</span></p>
<div class="yeartoc" id="year_toc_0265"><p class="strong" id="online_toc_25"><a class="gg-link" href="#online_toc_25" onclick="return changeColor(this);"></a><span class="section" id="title-10"><span data-head-description="赧王下" data-head-level="h4" data-head-title="五十年">五十年</span></span><span class="biaozhusup" data-rel="">（丙申、前二六五年）</span></p></div>
<p class="em2 strong" id="online_toc_26"><a class="gg-link" href="#online_toc_26" onclick="return changeColor(this);"></a><span class="yinwen">1</span>秦宣太后薨。九月，穰侯出之陶。<span class="jiazhu">薨，呼肱翻。穰，人羊翻。</span></p>
<p class="margin2" id="online_toc_27"><a class="gg-link" href="#online_toc_27" onclick="return changeColor(this);"></a>臣光曰：穰侯援立昭王，除其災害；<span class="jiazhu">事見三卷十年。援，于元翻，手引也。</span>薦白起爲將，<span class="jiazhu">見上卷二十三年。將，卽亮翻。</span>南取鄢、郢，東屬地於齊，<span class="jiazhu">言拓地東聯於齊也，事並見上卷。鄢，於晚翻。郢，以井翻。屬，之欲翻。</span>使天下諸侯稽首而事秦，<span class="jiazhu">稽，音啓。</span>秦益強大者，穰侯之功也。雖其專恣驕貪足以賈禍，<span class="jiazhu">賈，音古，言其致禍如商賈之賈物也。凡商賈之賈皆同音。</span>亦未至盡如范睢之言。若睢者，亦非能爲秦忠謀，直欲得穰侯之處，故搤其吭而奪之耳。<span class="jiazhu">睢，息隨翻。爲，于僞翻。搤，音厄，<span class="shu-ming">說文</span>曰：捉也。吭，音剛，咽也。</span>遂使秦王絕母子之義，失舅甥之恩。要之，睢眞傾危之士哉！</p>
<p class="em2 strong" id="online_toc_28"><a class="gg-link" href="#online_toc_28" onclick="return changeColor(this);"></a><span class="yinwen">2</span>秦王以子安國君爲太子。<span class="jiazhu">爲安國君立子異人爲嗣張本。嗣，祥吏翻。</span></p>
<p class="em2 strong" id="online_toc_29"><a class="gg-link" href="#online_toc_29" onclick="return changeColor(this);"></a><span class="yinwen">3</span>秦伐趙，取三城。趙王新立，太后用事，求救於齊。齊人曰：<span class="yinhao">「必以長安君爲質。」</span><span class="jiazhu"><span class="shu-ming">索隱</span>曰：趙亦有長安，今其地闕。孔衍曰：長安君，惠文王之少子也。<span class="shu-ming">史記正義</span>曰：長安君以長安善，故名也。質，音致。索，山客翻。少，始照翻。</span>太后不可。齊師不出，大臣強諫。<span class="jiazhu">強諫，猶力諫也。</span>太后明謂左右曰：<span class="yinhao">「復言長安君爲質者，老婦必唾其面！」</span><span class="jiazhu">復，扶又翻。唾，吐臥翻，口液也。明謂左右者，顯言之也。</span>左師觸龍願見太后，太后盛氣而胥之入。<span class="jiazhu">胥，待也。言盛氣以待其入也。</span>左師公徐趨而坐，自謝曰：<span class="yinhao">「老臣病足，不得見久矣，竊自恕；而恐太后體之有所苦也，故願望見太后。」</span>太后曰：<span class="yinhao">「老婦恃輦而行。」</span>曰：<span class="yinhao">「食得毋衰乎？」</span>曰：<span class="yinhao">「恃粥耳。」</span>太后不和之色稍解。左師公曰：<span class="yinhao">「老臣賤息舒祺，<span class="jiazhu">春秋時宋國之官有左、右師，上卿也。趙以觸龍爲左師，蓋宂散之官，以優老臣者也。息，子也。祺，音其。宂，而隴翻。散，悉亶翻。</span>最少，不肖，而臣衰，竊憐愛之，願得補黑衣之缺以衞王宮，昧死以聞！」</span><span class="jiazhu">黑衣，衞士之服也。觸龍先爲其少子言，以發太后之問也。昧死言，忘其死也。少，失照翻，又音小。昧，莫佩翻。</span>太后曰：<span class="yinhao">「諾。年幾何矣？」</span>對曰：<span class="yinhao">「十五歲矣。雖少，願及未塡溝壑而託之。」</span><span class="jiazhu">幾，居豈翻，謙言死必塡溝壑，願及未死而託少子也。</span>太后曰：<span class="yinhao">「丈夫亦愛少子乎？」</span>對曰：<span class="yinhao">「甚於婦人。」</span>太后笑曰：<span class="yinhao">「婦人異甚。」</span>對曰：<span class="yinhao">「老臣竊以爲媼之愛燕后賢於長安君。」</span><span class="jiazhu">媼，烏浩翻，婦之老者之稱。趙太后之女嫁於燕，故稱之曰燕后。燕，因肩翻。</span>太后曰：<span class="yinhao">「君過矣！不若長安君之甚。」</span>左師公曰：<span class="yinhao">「父母愛其子則爲之計深遠。媼之送燕后也，持其踵而泣，念其遠也，亦哀之矣。已行，非不思也，祭祀則祝之曰：『必勿使反！』豈非爲之計長久，爲子孫相繼爲王也哉？」</span>太后曰：<span class="yinhao">「然。」</span>左師公曰：<span class="yinhao">「今三世以前，至於趙王之子孫爲侯者，其繼有在者乎？」</span>曰：<span class="yinhao">「無有。」</span>曰：<span class="yinhao">「此其近者禍及身，遠者及其子孫。豈人主之子侯則不善哉？位尊而無功，奉厚而無勞，<span class="jiazhu">奉，讀曰俸；凡奉祿之奉皆同音。</span>而挾重器多也。今媼尊長安君之位，而封之以膏腴之地，多與之重器，而不及今令有功於國，<span class="jiazhu">令，力丁翻，使也。</span>一旦山陵崩，長安君何以自託於趙哉？」</span>太后曰：<span class="yinhao">「諾，恣君之所使之！」</span>於是爲長安君約車百乘質於齊。<span class="jiazhu">爲，于僞翻。乘，繩證翻。質，音致。</span>齊師乃出，秦師退。</p>
<p class="em2 strong" id="online_toc_30"><a class="gg-link" href="#online_toc_30" onclick="return changeColor(this);"></a><span class="yinwen">4</span>齊安平君田單將趙師以伐燕，取中陽；<span class="jiazhu">徐廣曰：<span class="yinhao">「陽」</span>，一作<span class="yinhao">「人」</span>。<span class="shu-ming">史記正義</span>曰：燕無中陽。<span class="shu-ming">括地志</span>：中山故城，一名中人亭，在定州唐縣北四十一里；是時蓋屬燕。將，卽亮翻。燕，因肩翻。</span>又伐韓，取注人。<span class="jiazhu"><span class="shu-ming">括地志</span>：注城，在汝州梁縣西四十五里。</span></p>
<p class="em2 strong" id="online_toc_31"><a class="gg-link" href="#online_toc_31" onclick="return changeColor(this);"></a><span class="yinwen">5</span>齊襄王薨，子建立。建年少，國事皆決於君王后。<span class="jiazhu">少，失照翻。</span></p>
<div class="yeartoc" id="year_toc_0264"><p class="strong" id="online_toc_32"><a class="gg-link" href="#online_toc_32" onclick="return changeColor(this);"></a><span class="section" id="title-11"><span data-head-description="赧王下" data-head-level="h4" data-head-title="五十一年">五十一年</span></span><span class="biaozhusup" data-rel="">（丁酉、前二六四年）</span></p></div>
<p class="em2 strong" id="online_toc_33"><a class="gg-link" href="#online_toc_33" onclick="return changeColor(this);"></a><span class="yinwen">1</span>秦武安君伐韓，拔九城，斬首五萬。</p>
<p class="em2 strong" id="online_toc_34"><a class="gg-link" href="#online_toc_34" onclick="return changeColor(this);"></a><span class="yinwen">2</span>田單爲趙相。<span class="jiazhu"><span class="yinhao">「秦武安君」</span>至下文<span class="yinhao">「五十二年」</span>二十二字，胡刻本缺，據章校補；章氏係據十二行本、乙十一行本及孔本。</span></p>
<div class="yeartoc" id="year_toc_0263"><p class="strong" id="online_toc_35"><a class="gg-link" href="#online_toc_35" onclick="return changeColor(this);"></a><span class="section" id="title-12"><span data-head-description="赧王下" data-head-level="h4" data-head-title="五十二年">五十二年</span></span><span class="biaozhusup" data-rel="">（戊戌、前二六三年）</span></p></div>
<p class="em2 strong" id="online_toc_36"><a class="gg-link" href="#online_toc_36" onclick="return changeColor(this);"></a><span class="yinwen">1</span>秦武安君伐韓，取南陽；攻太行道，絕之。<span class="jiazhu">秦封白起爲武安君。韓之南陽，卽河內野王之地。班<span class="shu-ming">志</span>，太行山在野王西北。<span class="shu-ming">括地志</span>：在懷州河內縣北四十五里。行，戶剛翻。</span></p>
<p class="em2 strong" id="online_toc_37"><a class="gg-link" href="#online_toc_37" onclick="return changeColor(this);"></a><span class="yinwen">2</span>楚頃襄王疾病。<span class="jiazhu">疾至於甚曰病。</span>黃歇言於應侯曰：<span class="yinhao">「今楚王疾恐不起，秦不如歸其太子。太子得立，其事秦必重而德相國無窮，是親與國而得儲萬乘也。不歸，則咸陽布衣耳。<span class="jiazhu">四十三年，黃歇與楚太子爲質於秦。應，於陵翻。相，息亮翻。乘，繩證翻。歇，許竭翻。</span>楚更立君，必不事秦，<span class="jiazhu">更，工衡翻。</span>是失與國而絕萬乘之和，非計也。」</span>應侯以告王。王曰：<span class="yinhao">「令太子之傅先往問疾，反而後圖之。」</span>黃歇與太子謀曰：<span class="yinhao">「秦之留太子，欲以求利也。今太子力未能有以利秦也。<span class="jiazhu">令，力丁翻。歇，許竭翻。</span>而陽文君子二人在中。王若卒大命，<span class="jiazhu">謂死也。卒，終也，音子恤翻。</span>太子不在，陽文君子必立爲後，太子不得奉宗廟矣。不如亡秦，與使者俱出。<span class="jiazhu">逃去爲亡。使，疏吏翻。</span>臣請止，以死當之！」</span>太子因變服爲楚使者御而出關；而黃歇守舍，常爲太子謝病。度太子已遠，<span class="jiazhu">歇，許竭翻。守舍者，守楚太子所寓館舍。常爲，于僞翻。度，徒洛翻。</span>乃自言於王曰：<span class="yinhao">「楚太子已歸，出遠矣。歇願賜死！」</span>王怒，欲聽之。應侯曰：<span class="yinhao">「歇爲人臣，出身以徇其主，太子立，必用歇。不如無罪而歸之，<span class="jiazhu">言無以罪加歇，而歸之於楚，以結其和親也。應，於陵翻。</span>以親楚。」</span>王從之。黃歇至楚三月，秋，頃襄王薨，考烈王卽位；<span class="jiazhu">頃，音傾。秋，卽是年秋。考烈王，卽太子完。</span>以黃歇爲相，封以淮北地，號曰春申君。<span class="jiazhu"><span class="shu-ming">史記</span>，歇初封春申君，賜淮北十四縣；後徙封江東，因城吳故墟以爲都邑，今蘇州是也。相，息亮翻。</span></p>
<div class="yeartoc" id="year_toc_0262"><p class="strong" id="online_toc_38"><a class="gg-link" href="#online_toc_38" onclick="return changeColor(this);"></a><span class="section" id="title-13"><span data-head-description="赧王下" data-head-level="h4" data-head-title="五十三年">五十三年</span></span><span class="biaozhusup" data-rel="">（己亥、前二六二年）</span></p></div>
<p class="em2 strong" id="online_toc_39"><a class="gg-link" href="#online_toc_39" onclick="return changeColor(this);"></a><span class="yinwen">1</span>楚人納州于秦以平。<span class="jiazhu">司馬彪<span class="shu-ming">志</span>，南郡州陵縣，<span class="shu-ming">註</span>云：楚考烈王納州于秦，卽其地。</span></p>
<p class="em2 strong" id="online_toc_40"><a class="gg-link" href="#online_toc_40" onclick="return changeColor(this);"></a><span class="yinwen">2</span>武安君伐韓，拔野王。上黨路絕，<span class="jiazhu">武安君上逸<span class="yinhao">「秦」</span>字。<span class="shu-ming">史記正義</span>曰：從太行西北，澤、潞等州皆上黨郡地。<span class="shu-ming">釋名</span>云：上黨所治在山上，其所最高，故曰上黨。</span>上黨守馮亭<span class="jiazhu"><span class="shu-ming">姓譜</span>：畢公高之子食采於馮城，因以命氏。鄭有大夫馮簡子。守，式又翻。</span>與其民謀曰：<span class="yinhao">「鄭道已絕，<span class="jiazhu">韓都新鄭，自上黨趣鄭，由野王渡河。今秦拔野王，故鄭道絕。</span>秦兵日進，韓不能應，不如以上黨歸趙。趙受我，秦必攻之；趙被秦兵，必親韓；<span class="jiazhu">應，於證翻。被，皮義翻。</span>韓、趙爲一，則可以當秦矣。」</span>乃遣使者告於趙曰：<span class="yinhao">「韓不能守上黨，入之秦，<span class="jiazhu">謂韓獻上黨於秦。使，疏吏翻。</span>其吏民皆安於<span class="jiaozhusup">【章：十一行本「於」作「爲」；乙十一行本同；孔本同；張校同；退齋校同。】</span>趙，不樂爲秦。<span class="jiazhu">爲，于僞翻。樂，音洛；下同。</span>有城市邑十七，<span class="jiazhu">城市邑，言邑之有城市者，指言大邑也。</span>願再拜獻之大王！」</span>趙王以告平陽君豹，對曰：<span class="yinhao">「聖人甚禍無故之利。」</span><span class="jiazhu">甚禍者，言甚以爲禍也。</span>王曰：<span class="yinhao">「人樂吾德，何謂無故？」</span>對曰：<span class="yinhao">「秦蠶食韓地，中絕，不令相通，固自以爲坐而受上黨也。韓氏所以不入於秦者，欲嫁其禍於趙也。<span class="jiazhu">毛晃曰：推惡與人曰嫁怨、嫁禍。推，吐雷翻。</span>秦服其勞而趙受其利，雖強大不能得之於弱小，弱小固能得之於強大乎！豈得謂之非無故哉？不如勿受。」</span>王以告平原君，平原君請受之。王乃使平原君往受地，<span class="jiazhu">秦有吞天下之心，使趙不受上黨而秦得之，亦必據上黨而攻趙。故趙之禍不在於受上黨而在於用趙括。</span>以萬戶都三封其太守爲華陽君，<span class="jiazhu">守，式又翻。</span>以千戶都三封其縣令爲侯，吏民皆益爵三級。馮亭垂涕不見使者，曰：<span class="yinhao">「吾不忍賣主地而食之也！」</span><span class="jiazhu">使，疏吏翻。</span></p>
<div class="yeartoc" id="year_toc_0260"><p class="strong" id="online_toc_41"><a class="gg-link" href="#online_toc_41" onclick="return changeColor(this);"></a><span class="section" id="title-14"><span data-head-description="赧王下" data-head-level="h4" data-head-title="五十五年">五十五年</span></span><span class="biaozhusup" data-rel="">（辛丑、前二六〇年）</span></p></div>
<p class="em2 strong" id="online_toc_42"><a class="gg-link" href="#online_toc_42" onclick="return changeColor(this);"></a><span class="yinwen">1</span>秦左庶長王齕攻上黨，拔之。<span class="jiazhu">長，知丈翻。齕，音紇，杜佑恨勿翻；康胡骨切。</span>上黨民走趙。趙廉頗軍於長平。<span class="jiazhu">司馬彪<span class="shu-ming">志</span>：上黨泫氏縣有長平亭。<span class="shu-ming">括地志</span>：長平故城，在上黨縣西四十一里。杜佑曰：白起阬趙卒於長平，有頭顱山，築臺於壘中，因山爲臺。宋白曰：秦坑趙卒於長平，今澤州之北高平縣西北二十一里長平故城是也。頗，普何翻。泫，工玄翻。顱，音盧。壘，魯水翻。</span>以按據上黨民。<span class="jiazhu">毛晃曰：按，於旰翻，抑也，止也，據也。余謂此據、按二字，按字當以抑止爲義。據，依據也，引援也，拒守也。言廉頗依據上黨地險，引援上黨之民而拒守也。康曰：按，音遏；此義亦通，但按字無遏音。</span>王齕因伐趙。趙軍數戰不勝，<span class="jiazhu">數，所角翻。</span>止<span class="jiaozhusup">【章：十二行本「止」作「亡」；乙十一行本同；孔本同；退齋校同。】</span>一裨將、四尉。<span class="jiazhu">裨將，軍之副將也。尉，軍中諸部都尉也。裨，頻彌翻。將，卽亮翻。</span>趙王與樓昌、虞卿謀，<span class="jiazhu"><span class="shu-ming">風俗通</span>曰：凡氏之興九事：氏於號者，唐、虞、夏、殷是也；氏於國者，齊、魯、宋、衞是也；氏於事者，巫、卜、陶、匠是也；氏於字者，伯、仲、叔、季是也；氏於諡者，戴、武、宣、穆是也。</span>樓昌請發重使爲媾。<span class="jiazhu">媾，音構，和也。</span>虞卿曰：<span class="yinhao">「今制媾者在秦；秦必欲破王之軍矣，雖往請媾，秦將不聽。不如發使以重寶附楚、魏，楚、魏受之，則秦疑天下之合從，<span class="jiazhu">從，子容翻。</span>媾乃可成也。」</span>王不聽，使鄭朱媾於秦，秦受之。王謂虞卿曰：<span class="yinhao">「秦內鄭朱矣。」</span><span class="jiazhu">虞卿時爲趙之相。</span>對曰：<span class="yinhao">「王必不得媾而軍破矣。何則？天下之賀戰勝者皆在秦矣。夫鄭朱，貴人也，秦王、應侯必顯重之以示天下。<span class="jiazhu">夫，音扶。應，於陵翻。</span>天下見王之媾於秦，必不救王；秦知天下之不救王，則媾不可得成矣。」</span>旣而秦果顯鄭朱而不與趙媾。<span class="jiazhu">史言趙之喪師蹙國，不特以趙括代廉頗之故，亦由不用虞卿之計也。</span></p>
<p class="em2 strong" id="online_toc_43"><a class="gg-link" href="#online_toc_43" onclick="return changeColor(this);"></a>秦數敗趙兵，廉頗堅壁不出。趙王以頗失亡多而更怯不戰，怒，數讓之。<span class="jiazhu">數，所角翻，屢也。敗，補邁翻。</span>應侯又使人行千金於趙爲反間，曰：<span class="yinhao">「秦之所畏，獨畏馬服君之子趙括爲將耳！<span class="jiazhu">間，古莧翻。將，卽亮翻。</span>廉頗易與，且降矣！」</span><span class="jiazhu">易，弋豉翻。降，戶江翻。</span>趙王遂以趙括代頗將。藺相如曰：<span class="yinhao">「王以名使括，若膠柱鼓瑟耳。<span class="jiazhu">鼓瑟者，絃有緩急，調絃之緩急在柱之運轉，若膠其柱，則絃不可得而調，緩者一於緩，急者一於急，無活法矣。</span>括徒能讀其父書傳，不知合變也。」</span><span class="jiazhu">兵以正合，以奇變。傳，直戀翻。</span>王不聽。初，趙括自少時學兵法，以天下莫能當；嘗與其父奢言兵事，奢不能難，<span class="jiazhu">少，詩照翻。難，乃旦翻，辯折之也。</span>然不謂善。括母問其故，奢曰：<span class="yinhao">「兵，死地也，而括易言之。<span class="jiazhu">易，以豉翻，輕也。</span>使趙不將括則已；若必將之，<span class="jiazhu">將，卽亮翻；下同。</span>破趙軍者必括也。」</span>及括將行，其母上書，言括不可使。王曰：<span class="yinhao">「何以？」</span><span class="jiazhu">上，時掌翻。言以何事知其不可使也。</span>對曰：<span class="yinhao">「始妾事其父，時爲將，身所奉飯而進食者以十數，<span class="jiazhu">奉，讀曰捧。</span>所友者以百數，王及宗室所賞賜者，盡以與軍吏士大夫；受命之日，不問家事。今括一旦爲將，東鄕而朝，軍吏無敢仰視之者；<span class="jiazhu">將，卽亮翻。朝，直遙翻。</span>王所賜金帛，歸藏於家，而日視便利田宅可買者買之。王以爲如其父，父子異心，願王勿遣！」</span>王曰：<span class="yinhao">「母置之，吾已決矣！」</span><span class="jiazhu">置，止也，廢也。置之，言廢置此事，止勿言也。</span>母因曰：<span class="yinhao">「卽如有不稱，妾請無隨坐！」</span><span class="jiazhu">稱，尺證翻。不稱，言不勝任也。隨坐，相隨而坐罪也。觀此，則知古者敗軍之將，罪併及其家。</span>趙王許之。</p>
<p class="em2 strong" id="online_toc_44"><a class="gg-link" href="#online_toc_44" onclick="return changeColor(this);"></a>秦王聞括已爲趙將，乃陰使武安君爲上將軍而王齕爲裨將，令軍中：<span class="yinhao">「有敢泄武安君將者斬！」</span>趙括至軍，悉更約束，<span class="jiazhu">齕，恨勿翻。更，工衡翻。</span>易置軍吏，出兵擊秦師。武安君佯敗而走，<span class="jiazhu">佯，音羊，詐也。</span>張二奇兵以劫之。<span class="jiazhu">劫，勢脅也。<span class="shu-ming">說文</span>：人欲去，以力脅止曰劫。</span>趙括乘勝追造秦壁，<span class="jiazhu">造，七到翻，詣也。</span>壁堅拒不得入；奇兵二萬五千人絕趙軍之後，又五千騎絕趙壁間。<span class="jiazhu">騎，奇寄翻。</span>趙軍分而爲二，糧道絕。武安君出輕兵擊之，趙戰不利，因築壁堅守以待救至。秦王聞趙食道絕，自如河內發民年十五以上悉詣長平，遮絕趙救兵及糧食。<span class="jiazhu">如，往也。上，時掌翻。遮者，遮斷其路。</span>齊人、楚人救趙。趙人乏食，請粟于齊，王<span class="jiaozhusup">【章：十二行本「王」上有「齊」字；乙十一行本同；孔本同；張校同；退齋校同。】</span>弗許。周子曰：<span class="yinhao">「夫趙之於齊、楚，扞蔽也，<span class="jiazhu">夫，音扶。</span>猶齒之有脣也，脣亡則齒寒；今日亡趙，明日患及齊、楚矣。救趙之務，宜若奉漏甕沃焦釜然。<span class="jiazhu">奉，讀曰捧；言惟恐不及也。</span>且救趙，高義也；卻秦師，顯名也；義救亡國，威卻強秦。不務爲此而愛粟，爲國計者過矣！」</span>齊王弗聽。九月，趙軍食絕四十六日，皆內陰相殺食。急來攻<span class="jiaozhusup">【章：十二行本「攻」下有「秦」字；乙十一行本同；孔本同；張校同；退齋校同。】</span>壘，<span class="jiazhu">史言急來攻壘，趙括爲計如此耳。下言欲出而不能出，趙括自出而死，其勢可見。</span>欲出爲四隊，四，五復之，不能出。<span class="jiazhu">言括欲分其卒爲四隊，更攻秦壘，自一隊至四隊，至五則復之，而不能出也。</span>趙括自出銳卒搏戰，秦人射殺之。<span class="jiazhu">射，而亦翻。</span>趙師大敗，卒四十萬人皆降。<span class="jiazhu">降，戶江翻。</span>武安君曰：<span class="yinhao">「秦已拔上黨，上黨民不樂爲秦而歸趙。趙卒反覆，非盡殺之，恐爲亂。」</span>乃挾詐而盡坑殺之，遺其小者二百四十人歸趙，<span class="jiazhu">樂爲，上音洛；下于僞翻，又音如字。四十餘萬人皆死，而獨遺小者二百四十人得歸趙，此非得脫也，白起之譎也。強壯盡死，則小弱得歸者必言秦之兵威，所以破趙人之膽，將以乘勝取邯鄲也；爲應侯所沮，故白起之計不得行耳。譎，古穴翻。邯鄲，音寒丹。應，於陵翻。沮，在呂翻。卒，子恤翻。</span>前後斬首虜四十五萬人；趙人大震。<span class="jiazhu">此言秦兵自挫廉頗至大破趙括前後所斬首虜之數耳。兵非大敗，四十萬人安肯束手而死邪！</span></p>
<div class="yeartoc" id="year_toc_0259"><p class="strong" id="online_toc_45"><a class="gg-link" href="#online_toc_45" onclick="return changeColor(this);"></a><span class="section" id="title-15"><span data-head-description="赧王下" data-head-level="h4" data-head-title="五十六年">五十六年</span></span><span class="biaozhusup" data-rel="">（壬寅、前二五九年）</span></p></div>
<p class="em2 strong" id="online_toc_46"><a class="gg-link" href="#online_toc_46" onclick="return changeColor(this);"></a><span class="yinwen">1</span>十月，武安君分軍爲三：王齕攻趙武安、皮牢，拔之。<span class="jiazhu"><span class="shu-ming">史記正義</span>曰：皮牢故城，在絳州龍門縣西一里。余謂秦兵已至上黨，不應復回攻絳州之皮牢。宋白曰：蒲州龍門縣，秦爲皮氏縣，今縣西一里八十步古皮氏城是也。恐不可以皮氏爲皮牢。</span>司馬梗北定太原，<span class="jiazhu">太原，卽漢太原郡地，在上黨西北。</span>盡有上黨地。韓、魏使<span class="jiaozhusup">【章：十二行本「使」上有「恐」字；乙十一行本同；孔本同；張校同；退齋校同。】</span>蘇代厚幣說應侯曰：<span class="yinhao">「武安君卽圍邯鄲乎？」</span><span class="jiazhu">說，式芮翻。邯鄲，音寒丹。</span>曰：<span class="yinhao">「然。」</span>蘇代曰：<span class="yinhao">「趙亡則秦王王矣；<span class="jiazhu">秦之稱王自王其國耳，今破趙國則將王天下也。</span>武安君爲三公，君能爲之下乎？雖欲無爲之下，固不得已矣。秦嘗攻韓，圍邢丘，困上黨，<span class="jiazhu">四十九年<span class="shu-ming">通鑑</span>書秦拔魏邢丘，豈其時邢丘之地固屬韓邪！</span>上黨之民皆反爲趙，天下不樂爲秦民之日久矣。<span class="jiazhu">樂，音洛。</span>今亡趙，北地入燕，東地入齊，南地入韓、魏，則君之所得民無幾何人矣。不如因而割之，無以爲武安君功也。」</span>應侯言於秦王曰：<span class="yinhao">「秦兵勞，請許韓、趙之割地以和，且休士卒。」</span>王聽之，割韓垣雍、趙六城以和，<span class="jiazhu">應，於陵翻。司馬彪<span class="shu-ming">志</span>：河南卷縣有垣雍城，或曰古衡雍。<span class="shu-ming">註</span>曰：今縣所治城，是也。<span class="shu-ming">史記正義</span>曰：垣雍城，在今鄭州原武縣西北七里。雍，於用翻。</span>正月，皆罷兵。<span class="jiazhu">觀此，則亦用十月爲歲首，蓋因<span class="shu-ming">秦記</span>而書之也。</span>武安君由是與應侯有隙。<span class="jiazhu">爲秦殺白起張本。</span></p>
<p class="em2 strong" id="online_toc_47"><a class="gg-link" href="#online_toc_47" onclick="return changeColor(this);"></a>趙王將使趙郝約事於秦，割六縣。<span class="jiazhu">約事，約結和之事也。郝，音釋，徐廣曰：一作<span class="yinhao">「赦」</span>。</span>虞卿謂趙王曰：<span class="yinhao">「秦之攻王也，倦而歸乎？王以其力尙能進，愛王而弗攻乎？」</span>王曰：<span class="yinhao">「秦不遺餘力矣，必以倦而歸也。」</span><span class="jiazhu">遺，失也。</span>虞卿曰：<span class="yinhao">「秦以其力攻其所不能取，倦而歸，王又以其力之所不能取以送之，是助秦自攻也。來年秦攻王，王無救矣。」</span><span class="jiazhu">言無救於講和之失計也。</span>趙王計未定，樓緩至趙，趙王與之計之。樓緩曰：<span class="yinhao">「虞卿得其一，不得其二。秦、趙構難而天下皆說，<span class="jiazhu">難，乃旦翻。說，讀曰悅。</span>何也？曰：『吾且因強而乘弱矣。』今趙不如亟割地爲和以疑天下，<span class="jiazhu">緩謂趙與秦和，則天下疑趙有秦之援，將不敢乘弱而圖之。</span>慰秦之心。不然，天下將因秦之怒，乘趙之敝，瓜分之，趙且亡，何秦之圖乎！」</span>虞卿聞之，復見曰：<span class="yinhao">「危哉樓子之計，是愈疑天下，<span class="jiazhu">復，扶又翻，又音如字。卿親謂趙與秦和，則天下愈疑而不肯親趙也。</span>而何慰秦之心哉！獨不言其示天下弱乎？且臣言勿與者，非固勿與而已也；秦索六城於王，而王以六城賂齊。齊，秦之深讎也，<span class="jiazhu">索，山客翻。齊自宣、湣以來，親楚而讎秦，孟嘗君嘗率諸侯伐秦至函谷。湣，讀曰閔。</span>其聽王不待辭之畢也。則是王失之於齊而取償於秦，而示天下有能爲也。<span class="jiazhu">言趙失地於賂齊，而能攻秦，取其地以償所失。</span>王以此發聲，兵未窺於境，臣見秦之重賂至趙而反媾於王也。從秦爲媾，韓、魏聞之，必盡重王，<span class="jiazhu">媾，居候翻。<span class="shu-ming">說文</span>：媾，重婚也。引<span class="shu-ming">易</span><span class="yinhao">「匪寇婚媾」</span>。夫已婚而夫妻反目而不和，旣而復和者爲媾。此言秦、趙爲寇讎而交兵，至今而復和，故以媾爲言也。重，直隴翻。</span>是王一舉而結三國之親而與秦易道也。」</span><span class="jiazhu">秦脅韓、魏使事秦，趙結韓、魏使親趙，是與秦易道。易，音如字。</span>趙王曰：<span class="yinhao">「善。」</span>使虞卿東見齊王，與之謀秦。虞卿未返，秦使者已在趙矣。<span class="jiazhu">求和於趙也。使，疏吏翻。</span>樓緩聞之，亡去。趙王封虞卿以一城。</p>
<p class="em2 strong" id="online_toc_48"><a class="gg-link" href="#online_toc_48" onclick="return changeColor(this);"></a>秦之始伐趙也，魏王問於<span class="jiaozhusup">【章：十二行本「於」下有「諸」字；乙十一行本同；孔本同；退齋校同。】</span>大夫，皆以爲秦伐趙，於魏便。孔斌曰：<span class="jiazhu">斌，悲巾翻。</span><span class="yinhao">「何謂也？」</span>曰：<span class="yinhao">「勝趙，則吾因而服焉；不勝趙，則可承敝而擊之。」</span>子順曰：<span class="yinhao">「不然。秦自孝公以來，戰未嘗屈，今又屬其良將，<span class="jiazhu">良將，謂白起也。屬，之欲翻。將，卽亮翻。</span>何敝之承！」</span>大夫曰：<span class="yinhao">「縱其勝趙，於我何損？鄰之羞，國之福也。」</span>子順曰：<span class="yinhao">「秦，貪暴之國也，勝趙，必復他求，<span class="jiazhu">復，扶又翻。</span>吾恐於時魏受其師也。<span class="jiazhu">於時，猶言於此時也。</span>先人有言：燕雀處屋，<span class="jiazhu">處，昌呂翻。</span>子母相哺，呴呴焉相樂也，<span class="jiazhu">哺，音步。呴，或作姁，音況羽翻；康吁句切。樂，音洛。</span>自以爲安矣。竈突炎上，<span class="jiazhu">突，陀忽翻。竈窗謂之突。陸德明曰：上，時掌翻，又如字。</span>棟宇將焚，燕雀顏不變，不知禍之將及己也。今子不悟趙破患將及己，可以人而同於燕雀乎！」</span>子順者，孔子六世孫也。<span class="jiazhu">孔子生伯魚，伯魚生子思，子思生子上，子上生子家，子家生子京，子京生子高，子高生子順。</span>初，魏王聞子順賢，遣使者奉黃金束帛，聘以爲相。<span class="jiazhu">使，疏吏翻。相，息亮翻。</span>子順<span class="jiaozhusup">【章：十二行本「順」下有「謂使者」三字；乙十一行本同；孔本同；張校同；退齋校同。】</span>曰：<span class="yinhao">「若王能信用吾道，吾道固爲治世也，<span class="jiazhu">爲，于僞翻。治，直之翻。</span>雖蔬食飲水，吾猶爲之。若徒欲制服吾身，委以重祿，吾猶一夫耳，魏王奚少於一夫！」</span><span class="jiazhu">食，祥吏翻。少，始紹翻。</span>使者固請，子順乃之魏；<span class="jiazhu">之，如也，往也。</span>魏王郊迎以爲相。子順改嬖寵之官以事賢才，奪無任之祿以賜有功。<span class="jiazhu">嬖，卑義翻，又博計翻。無任之祿，謂不任事而食祿者。</span>諸喪職<span class="jiaozhusup">【章：十二行本「職」下有「秩」字；乙十一行本同；孔本同；張校同；退齋校同。】</span>者咸不悅，乃造謗言。<span class="jiazhu">喪，息浪翻。</span>文咨以告子順。<span class="jiazhu">文，姓也。越有大夫文種。</span>子順曰：<span class="yinhao">「民之不可與慮始久矣！古之善爲政者，其初不能無謗。子產相鄭，三年而後謗止；<span class="jiazhu"><span class="shu-ming">左傳</span>：子產相鄭一年，輿人誦之曰：<span class="yinhao">「取我衣冠而褚之，取我田疇而伍之。孰殺子產，吾其與之！」</span>及三年，又誦之曰：<span class="yinhao">「我有子弟，子產誨之；我有田疇，子產殖之。子產而死，誰其嗣之！」</span>褚，丁呂翻。褚，所以貯藏衣物。<span class="shu-ming">左傳</span>：鄭賈人欲脫智罃，將寘諸褚中而出。</span>吾先君之相魯，三月而後謗止。今吾爲政日新，雖不能及賢，庸知謗乎！」</span>文咨曰：<span class="yinhao">「未識先君之謗何也？」</span>子順曰：<span class="yinhao">「先君相魯，人誦之曰：『麛裘而芾，投之無戾。芾而麛裘，投之無郵。』及三月，政化旣成，民又誦曰：『裘衣章甫，實獲我所。章甫裘衣，惠我無私。』」</span><span class="jiazhu">麛，鹿子也，以其皮爲裘。<span class="shu-ming">記</span>曰：一命縕芾、黝珩，再命赤芾、黝珩，三命赤芾、葱珩。大夫以上赤芾、乘軒。戾，罪也。郵，與尤同，過也。章甫，殷冠。孔子曰：<span class="yinhao">「丘長居宋，冠章甫之冠。」</span>古者大夫羔裘以居，狐裘以朝，麛裘而芾，謂芾與麛裘相稱也。刺孔子裘衣而章甫，言孔子相魯能行古之道也。麛，莫兮翻；康綿披切。芾，分勿翻；協韻方蓋翻。戾，郎計翻；康曰：力結切，曲也，音義非。</span>文咨喜曰：<span class="yinhao">「乃今知先生不異乎聖賢矣。」</span>子順相魏凡九月，陳大計輒不用，乃喟然曰：<span class="jiazhu">喟，去貴翻。喟然，發歎之聲。</span><span class="yinhao">「言不見用，是吾言之不當也。言不當於主，<span class="jiazhu">當，丁浪翻。</span>居人之官，食人之祿，是尸利素餐，吾罪深矣！」</span><span class="jiazhu">尸，主也。素，空也。尸利，言仕不能行道而主於利也。素餐，言空食君之祿而不能有所爲也。</span>退而以病致仕。<span class="jiazhu">致仕，言致其仕事。</span>人謂子順曰：<span class="yinhao">「王不用子，子其行乎？」</span>答曰：<span class="yinhao">「行將何之？山東之國將幷於秦；秦爲不義，義所不入。」</span>遂寢於家。新垣固請子順曰：<span class="jiazhu">新垣，姓也。<span class="shu-ming">陳留風俗傳</span>：周畢公之後居於梁，爲新垣氏，梁有新垣衍、漢有新垣平是也。</span><span class="yinhao">「賢者所在，必興化致治。<span class="jiazhu">治，直吏翻。</span>今子相魏，未聞異政而卽自退，意者志不得乎，何去之速也？」</span>子順曰：<span class="yinhao">「以無異政，所以自退也。且死病無良醫。<span class="jiazhu">病不可爲則良醫束手，故無良醫。</span>今秦有吞食天下之心，以義事之，固不獲安；救亡不暇，何化之興！昔伊摯在夏，<span class="jiazhu">伊摯，卽伊尹，伊尹五就桀，五就湯。摯，音至。</span>呂望在商，<span class="jiazhu"><span class="shu-ming">史記</span>曰：太公博聞，嘗事紂；紂無道，去之，游說諸侯，無所遇而卒西歸周西伯。</span>而二國不治，豈伊、呂之不欲哉？勢不可也。<span class="jiazhu">治，直吏翻。</span>當今山東之國敝而不振，三晉割地以求安，二周折而入秦，燕、齊、楚已屈服矣。<span class="jiazhu">燕，因肩翻。</span>以此觀之，不出二十年，天下其盡爲秦乎！」</span><span class="jiazhu">自此至秦始皇二十五年幷天下，凡三十八年。</span></p>
<p class="em2 strong" id="online_toc_49"><a class="gg-link" href="#online_toc_49" onclick="return changeColor(this);"></a><span class="yinwen">2</span>秦王欲爲應侯必報其仇，<span class="jiazhu">爲，于僞翻。應，於陵翻。</span>聞魏齊在平原君所，<span class="jiazhu">四十九年魏齊奔趙，匿於平原君家。</span>乃爲好言誘平原君至秦而執之。<span class="jiazhu">誘，音酉。</span>遣使謂趙王曰：<span class="yinhao">「不得齊首，吾不出王弟於關！」</span>魏齊窮，抵虞卿，虞卿棄相印，與魏齊偕亡。<span class="jiazhu">使，疏吏翻。相，息亮翻。</span>至魏，欲因信陵君以走楚。信陵君意難見之，魏齊怒，自殺。趙王卒取其首以與秦，<span class="jiazhu">卒，子恤翻。</span>秦乃歸平原君。九月，五大夫王陵復將兵<span class="jiaozhusup">【章：十二行本作「將兵復」；乙十一行本同；孔本同。】</span>伐趙。<span class="jiazhu">復，扶又翻。</span>武安君病，不任行。<span class="jiazhu">任，如林翻。不任，謂不堪也。</span></p>
<div class="yeartoc" id="year_toc_0258"><p class="strong" id="online_toc_50"><a class="gg-link" href="#online_toc_50" onclick="return changeColor(this);"></a><span class="section" id="title-16"><span data-head-description="赧王下" data-head-level="h4" data-head-title="五十七年">五十七年</span></span><span class="biaozhusup" data-rel="">（癸卯、前二五八年）</span></p></div>
<p class="em2 strong" id="online_toc_51"><a class="gg-link" href="#online_toc_51" onclick="return changeColor(this);"></a><span class="yinwen">1</span>正月，王陵攻邯鄲，少利，<span class="jiazhu">邯鄲，音寒丹。少利，謂兵頗失利也。少，始紹翻。</span>益發卒佐陵；陵亡五校。<span class="jiazhu">校，戶敎翻。校，猶部隊也。立軍之法，一人曰獨，二人曰比，三人曰參；比參曰伍，五人爲列，列有頭；二列爲火，十人有長，立火子；五火爲隊，隊五十人，有頭；二隊爲官，官百人，立長；二官爲曲，曲二百人，立候；二曲爲部，部四百人，立司馬；二部爲校，校八百人，立尉；二校爲裨將，千六百人，立將軍；二裨將軍三千二百人，有將軍、副將軍。</span>武安君病愈，王欲使代之。武安君曰：<span class="yinhao">「邯鄲實未易攻也；<span class="jiazhu">易，以豉翻。</span>且諸侯之救日至。彼諸侯怨秦之日久矣，秦雖勝於長平，士卒死者過半，國內空，遠絕河山而爭人國都，<span class="jiazhu">自秦而攻邯鄲，有大河及王屋、太行諸山之阻。橫度曰絕。</span>趙應其內，諸侯攻其外，破秦軍必矣。」</span>王自命不行，<span class="jiazhu">秦王親命之行而不肯行也。</span>乃使應侯請之。武安君終辭疾，不肯行；乃以王齕代王陵。<span class="jiazhu">應，於陵翻。齕，恨勿翻。</span></p>
<p class="em2 strong" id="online_toc_52"><a class="gg-link" href="#online_toc_52" onclick="return changeColor(this);"></a>趙王使平原君求救於楚，平原君約其門下食客文武備具者二十人與之俱，得十九人，餘無可取者。毛遂自薦於平原君。<span class="jiazhu"><span class="shu-ming">姓譜</span>：毛本自周武王母弟毛公。</span>平原君曰：<span class="yinhao">「夫賢士之處世也，譬若錐之處囊中，其末立見。<span class="jiazhu">夫，音扶。毛晃曰：錐，銳也；又器，如鑽。囊，袋也；有底曰囊。處，昌呂翻。見，賢遍翻。</span>今先生處勝之門下三年於此矣，左右未有所稱誦，勝未有所聞，是先生無所有也。先生不能，先生留！」</span><span class="jiazhu">以毛遂爲不能而使之留也。</span>毛遂曰：<span class="yinhao">「臣乃今日請處囊中耳！使遂蚤得處囊中，乃脫穎而出，非特其末見而已。」</span><span class="jiazhu">處，昌呂翻。見，賢遍翻。毛晃曰：錐鋩曰穎。</span>平原君乃與之俱，十九人相與目笑之。<span class="jiazhu"><span class="shu-ming">索隱</span>曰：謂目視而侮笑之。</span>平原君至楚，與楚王言合從之利害，日出而言之，日中不決。毛遂按劍歷階而上，謂平原君曰：<span class="yinhao">「從之利害，兩言而決耳！<span class="jiazhu">兩言，謂利與害也。從，子容翻。上，時掌翻。</span>今日出而言，日中不決，何也？」</span>楚王怒叱曰：<span class="yinhao">「胡不下！<span class="jiazhu">胡，何也。</span>吾乃與而君言，<span class="jiazhu">而，猶汝也。</span>汝何爲者也？」</span>毛遂按劍而前曰：<span class="yinhao">「王之所以叱遂者，以楚國之衆也。今十步之內，王不得恃楚國之衆也！王之命懸於遂手。吾君在前，叱者何也？且遂聞湯以七十里之地王天下，<span class="jiazhu">王，于況翻。</span>文王以百里之壤而臣諸侯，豈其士卒衆多哉？誠能據其勢而奮其威也。今楚地方五千里，持戟百萬，此霸王之資也。以楚之強，天下弗能當。白起，小豎子耳，率數萬之衆，興師以與楚戰，一戰而舉鄢、郢，再戰而燒夷陵，<span class="jiazhu">事見上卷三十七年。<span class="shu-ming">史記正義</span>曰：鄢鄕故城，在襄州率道縣西南九里。安郢城，在荊州江陵縣東北七里。鄢，於幰翻。郢，以井翻。</span>三戰而辱王之先人，<span class="jiazhu">謂焚夷楚之陵廟也。</span>此百世之怨而趙之所羞，而王弗之惡焉。合從者爲楚，非爲趙也。吾君在前，叱者何也？」</span>楚王曰：<span class="yinhao">「唯唯，<span class="jiazhu">惡，烏路翻。爲，于僞翻。唯，于癸翻。</span>誠若先生之言，謹奉社稷以從。」</span><span class="jiazhu">從，如字。</span>毛遂曰：<span class="yinhao">「從定乎？」</span>楚王曰：<span class="yinhao">「定矣。」</span>毛遂謂楚王之左右曰：<span class="yinhao">「取雞、狗、馬之血來！」</span><span class="jiazhu"><span class="shu-ming">索隱</span>曰：盟之所用牲，貴賤不同：天子用牛及馬；諸侯用犬及豭；大夫以下用雞。今此總言盟之用血，故云取雞、狗、馬之血來耳。索，山客翻。豭，居牙翻。</span>毛遂奉銅盤而跪進之楚王曰：<span class="yinhao">「王當歃血以定從；<span class="jiazhu"><span class="shu-ming">索隱</span>曰：歃血，若<span class="shu-ming">周禮</span>則用珠盤。奉，讀曰捧。歃，色洽翻，又所甲翻。從，子容翻。</span>次者吾君，次者遂。」</span>遂定從於殿上。毛遂左手持盤血而右手招十九人曰：<span class="yinhao">「公等相與歃此血於堂下！公等錄錄，所謂『因人成事』者也。」</span><span class="jiazhu"><span class="shu-ming">說文</span>：錄錄，隨從之貌，音祿。<span class="shu-ming">索隱</span>曰：音六。王劭曰：錄，借字耳。</span>平原君已定從而歸，至於趙，曰：<span class="yinhao">「勝不敢<span class="jiaozhusup">【章：十二行本「敢」下有「復」字；乙十一行本同；孔本同；張校同；退齋校同。】</span>相天下士矣！」</span><span class="jiazhu">相，息亮翻。</span>遂以毛遂爲上客。</p>
<p class="em2 strong" id="online_toc_53"><a class="gg-link" href="#online_toc_53" onclick="return changeColor(this);"></a>於是楚王使春申君將兵救趙，魏王亦使將軍晉鄙將兵十萬救趙。<span class="jiazhu">晉，以國爲氏。</span>秦王使謂魏王曰：<span class="yinhao">「吾攻趙，旦暮且下，諸侯敢救之者，吾已拔趙，必移兵先擊之！」</span>魏王恐，遣人止晉鄙，留兵壁鄴，<span class="jiazhu">班<span class="shu-ming">志</span>，鄴縣屬魏郡。</span>名爲救趙，實挾兩端。<span class="jiazhu">兩端，名爲救趙，實貳於秦。</span>又使將軍新垣衍間入邯鄲，<span class="jiazhu">間入，由間道而入也。間，古莧翻。邯鄲，音寒丹。</span>因平原君說趙王，欲共尊秦爲帝，以卻其兵。齊人魯仲連在邯鄲，聞之，往見新垣衍曰：<span class="yinhao">「彼秦者，棄禮義而上首功之國也。<span class="jiazhu">秦以戰而能斬首有功者爲上，故曰上首功。上，尙也。<span class="shu-ming">索隱</span>曰：秦法斬首多爲上功，斬一人首則賜爵一級，故謂秦爲上首功之國。</span>彼卽肆然而爲帝於天下，則連有蹈東海而死耳，不願爲之民也！且梁未睹秦稱帝之害故耳，吾將使秦王烹醢梁王！」</span>新垣衍怏然不悅<span class="jiazhu">怏，於兩翻。</span>曰：<span class="yinhao">「先生惡能使秦王烹醢梁王？」</span><span class="jiazhu">惡，音烏。</span>魯仲連曰：<span class="yinhao">「固也，吾將言之。昔者九侯、鄂侯、文王，紂之三公也。九侯有子而好，獻之於紂，紂以爲惡，醢九侯；<span class="jiazhu">醢，呼改翻，肉醬也。</span>鄂侯爭之強，辯之疾，故脯鄂侯；文王聞之，喟然而歎，故拘之牖里之庫百日，欲令之死。<span class="jiazhu">司馬彪<span class="shu-ming">志</span>：河內郡蕩陰縣有牖里城，紂囚文王於此。<span class="shu-ming">史記正義</span>曰：其地在蕩陰縣北九里。喟，于貴翻。牖，音酉。令，力丁翻。</span>今秦，萬乘之國也，梁，亦萬乘之國也；俱據萬乘之國，各有稱王之名，奈何睹其一戰而勝，欲從而帝之，卒就脯醢之地乎！<span class="jiazhu">乘，繩證翻。卒，子恤翻。</span>且秦無已而帝，則將行其天子之禮以號令於天下，則且變易諸侯之大臣，彼將奪其所不肖而與其所賢，奪其所憎而與其所愛，彼又將使其子女讒妾爲諸侯妃姬，處梁之宮，<span class="jiazhu">處，昌呂翻。</span>梁王安得晏然而已乎！而將軍又何以得故寵乎！」</span>新垣衍起，再拜曰：<span class="yinhao">「吾乃今知先生天下之士也！吾請出，不敢復言帝秦矣！」</span><span class="jiazhu">復，扶又翻。<span class="shu-ming">考異</span>曰：<span class="shu-ming">史記·魯仲連傳</span>云：<span class="yinhao">「新垣衍謝，請出，不敢復言帝秦。秦將聞之，爲却軍五十里。」</span>按仲連所言，不過論帝秦之利害耳，使新垣衍慚怍而去則有之，秦將何預而退軍五十里乎？此亦游談者之誇大也，今不取。垣，于元翻。怍，才各翻。將，卽亮翻。爲，于僞翻。</span></p>
<p class="em2 strong" id="online_toc_54"><a class="gg-link" href="#online_toc_54" onclick="return changeColor(this);"></a><span class="yinwen">2</span>燕武成王薨，子孝王立。</p>
<p class="em2 strong" id="online_toc_55"><a class="gg-link" href="#online_toc_55" onclick="return changeColor(this);"></a><span class="yinwen">3</span>初，魏公子無忌仁而下士，<span class="jiazhu">下，遐稼翻。</span>致食客三千人。魏有隱士曰侯嬴，<span class="jiazhu">洪氏<span class="shu-ming">隸釋</span>有<span class="shu-ming">漢金鄕守長侯君之碑</span>云：其先出自豳、岐，周文王之後，封於鄭。鄭共仲賜氏曰侯，厥胤宣多，以功佐國。審如是，則侯姓出於侯宣多。嬴，音盈；曹植音羸瘦之羸。</span>年七十，家貧，爲大梁夷門監者。<span class="jiazhu">大梁，魏都。夷門，蓋大梁城北門。監，古銜翻。</span>公子置酒大會賓客，坐定，公子從車騎虛左自迎侯生。<span class="jiazhu">古者乘車，尊者在左；虛左以迎，尊侯生而禮之也。騎，奇寄翻。</span>侯生攝敝衣冠，直上載公子上坐不讓；<span class="jiazhu">直上，時掌翻。上坐之坐，才臥翻。</span>公子執轡愈恭。侯生又謂公子曰：<span class="yinhao">「臣有客在市屠中，願枉車騎過之。」</span>公子引車入市，侯生下見其客朱亥，<span class="jiazhu"><span class="shu-ming">姓譜</span>：朱本高陽，周封其後於邾；後爲楚所滅，子孫乃去邑氏朱。</span>睥睨，故久立，與其客語，<span class="jiazhu">睥睨，不正視也。睥，匹詣翻。睨，硏計翻。</span>微察公子，公子色愈和；乃謝客就車，至公子家。公子引侯生坐上坐，徧贊賓客，賓客皆驚。<span class="jiazhu"><span class="shu-ming">索隱</span>曰：贊，告也。謂以侯生徧告賓客。徧，與遍同。</span>及秦圍趙，趙平原君之夫人，公子無忌之姊也，平原君使者冠蓋相屬於魏，<span class="jiazhu">屬，之欲翻；下乃屬同。</span>讓公子曰：<span class="yinhao">「勝所以自附於婚姻者，以公子之高義，能急人之困也。今邯鄲旦暮降秦而魏救不至，縱公子輕勝棄之，獨不憐公子姊邪！」</span><span class="jiazhu">邯鄲，音寒丹。降，戶江翻。邪，音耶。</span>公子患之，數請魏王敕晉鄙令救趙，<span class="jiazhu">數，所角翻。令，力丁翻。</span>及賓客辯士游說萬端，王終不聽。公子乃屬賓客<span class="jiazhu">說，式芮翻。屬，之欲翻。</span>約車騎百餘乘，欲赴鬬以死於趙；過夷門，見侯生。侯生曰：<span class="yinhao">「公子勉之矣，老臣不能從！」</span><span class="jiazhu">乘，繩證翻。從，才用翻。</span>公子去，行數里，心不快，<span class="jiazhu">以侯生旣不從行，又不爲之畫計謀也。</span>復還見侯生。侯生笑曰：<span class="yinhao">「臣固知公子之還也！<span class="jiazhu">復，扶又翻，又音如字。還，從宣翻，又音如字。</span>今公子無他端而欲赴秦軍，<span class="jiazhu">無他端，言無他奇策以發端也。</span>譬如以肉投餒虎，何功之有！」</span>公子再拜問計。侯嬴屛人曰：<span class="yinhao">「吾聞晉鄙兵符在王臥內，而如姬最幸，力能竊之。嘗聞公子爲如姬報其父仇，<span class="jiazhu">屛，必郢翻。<span class="shu-ming">史記</span>曰：如姬之父爲人所殺，公子使客斬其仇頭以進如姬。屛，卑郢翻。爲，于僞翻；下同。</span>如姬欲爲公子死無所辭。公子誠一開口，則得虎符，<span class="jiazhu">虎，威猛之獸，故以爲兵符。漢有銅虎符。</span>奪晉鄙之兵，北救趙，西卻秦，此五伯之功也。」</span><span class="jiazhu">伯，讀曰霸。</span>公子如其言，果得兵符。公子行，侯生曰：<span class="yinhao">「將在外，君令有所不受。<span class="jiazhu">孫武子之言。將，卽亮翻。令，力定翻。</span>有如晉鄙合符而不授兵，復請之，則事危矣。<span class="jiazhu">復，扶又翻。</span>臣客朱亥，其人力士，可與俱。晉鄙若聽，大善；不聽，可使擊之！」</span>於是公子請朱亥與俱。至鄴，晉鄙合符，疑之，舉手視公子曰：<span class="yinhao">「吾擁十萬之衆屯於境上，<span class="jiaozhusup">【章：十二行本「上」下有「國之重任」四字；乙十一行本同；孔本同；張校同；退齋校同。】</span>今單車來代之，何如哉？」</span>朱亥袖四十斤鐵椎，椎殺晉鄙，<span class="jiazhu">椎，直追翻；齊人謂之終葵。鐵椎，以鐵爲之。椎殺，擊殺也；與槌同。</span>公子遂勒兵下令軍中曰：<span class="yinhao">「父子俱在軍中者，父歸！兄弟俱在軍中者，兄歸！獨子無兄弟者，歸養！」</span><span class="jiazhu">養，羊尙翻；下養上爲養。</span>得選兵八萬人，將之而進。</p>
<p class="em2 strong" id="online_toc_56"><a class="gg-link" href="#online_toc_56" onclick="return changeColor(this);"></a>王齕久圍邯鄲不拔，諸侯來救，戰數不利。<span class="jiazhu">齕，恨勿翻。邯鄲，音寒丹。數，所角翻。</span>武安君聞之曰：<span class="yinhao">「王不聽吾計，今何如矣？」</span><span class="jiazhu">白起以爲邯鄲未易攻，而王齕軍果不利，故以爲言。</span>王聞之，怒，強起武安君。<span class="jiazhu">強，其兩翻。</span>武安君稱病篤，不肯起。</p>
<div class="yeartoc" id="year_toc_0257"><p class="strong" id="online_toc_57"><a class="gg-link" href="#online_toc_57" onclick="return changeColor(this);"></a><span class="section" id="title-17"><span data-head-description="赧王下" data-head-level="h4" data-head-title="五十八年">五十八年</span></span><span class="biaozhusup" data-rel="">（甲辰、前二五七年）</span></p></div>
<p class="em2 strong" id="online_toc_58"><a class="gg-link" href="#online_toc_58" onclick="return changeColor(this);"></a><span class="yinwen">1</span>十月，免武安君爲士伍，遷之陰密。<span class="jiazhu">如淳曰：律：有罪失官爵，稱士伍。師古曰：謂奪其爵，令爲士伍；言使從士卒之伍也。班<span class="shu-ming">志</span>，陰密縣屬安定郡，古密國，<span class="shu-ming">詩</span>所謂<span class="yinhao">「密人不恭」</span>者也。<span class="shu-ming">括地志</span>：陰密故城，在涇州鶉觚縣西，古密須氏之國。</span>十二月，益發卒軍汾城旁。<span class="jiazhu">汾城，卽漢河東臨汾縣城也，去邯鄲尙遠。秦蓋屯兵於此，爲王齕聲援。<span class="shu-ming">括地志</span>：臨汾故城，在絳州正平縣東北三十五里。</span>武安君病，未行，諸侯攻王齕，齕數卻，<span class="jiazhu">齕，恨勿翻。數，所角翻。</span>使者日至，<span class="jiazhu">使，疏吏翻。</span>王乃使人遣武安君，不得留咸陽中。武安君出咸陽西門十里，至杜郵。<span class="jiazhu"><span class="shu-ming">水經註</span>：渭水故渠逕安陵南，渠側有杜郵亭，又逕渭城北。秦咸陽，漢之渭城也。<span class="shu-ming">史記正義</span>曰：今咸陽縣城，本秦時杜郵也，在雍州西北三十五里。郵，音尤。雍，於用翻。</span>王與應侯、羣臣謀曰：<span class="yinhao">「白起之遷，意尙怏怏有餘言。」</span><span class="jiazhu">怏，於兩翻。</span>王乃使使者賜之劍，武安君遂自殺。秦人憐之，鄕邑皆祭祀焉。</p>
<p class="em2 strong" id="online_toc_59"><a class="gg-link" href="#online_toc_59" onclick="return changeColor(this);"></a>魏公子無忌大破秦師於邯鄲下，王齕解邯鄲圍走。鄭安平爲趙所困，將二萬人降趙，<span class="jiazhu">邯鄲，音寒丹。降，戶江翻。</span>應侯由是得罪。<span class="jiazhu">鄭安平匿范睢以見王稽，因此入秦爲相，故睢保任安平而用之。今安平降趙，故睢由此得罪。秦法：保任其人而不稱者與同罪。應，於陵翻。</span></p>
<p class="em2 strong" id="online_toc_60"><a class="gg-link" href="#online_toc_60" onclick="return changeColor(this);"></a>公子無忌旣存趙，遂不敢歸魏，與賓客留居趙，使將將其軍還魏。<span class="jiazhu">將，卽亮翻。還，從宣翻，又音如字。</span>趙王與平原君計，以五城封公子。趙王掃除自迎，執主人之禮，引公子就西階。公子側行辭讓，從東階上，<span class="jiazhu"><span class="shu-ming">記·曲禮</span>：主人就東階，客就西階。客若降等，則就主人之階。上，時掌翻。</span>自言辠過，<span class="jiazhu">辠，古罪字。秦始皇以<span class="yinhao">「辠」</span>字近<span class="yinhao">「皇」</span>字，改爲<span class="yinhao">「罪」</span>。</span>以負於魏，無功於趙。趙王與公子飲至暮，口不忍獻五城，以公子退讓也。趙王以鄗爲公子湯沐邑。<span class="jiazhu">師古曰：凡言湯沐邑，謂以其賦稅供湯沐之具也。鄗，呼各翻。</span>魏亦復以信陵奉公子。<span class="jiazhu">杜佑曰：信陵君邑于今宋州寧陵縣。</span>公子聞趙有處士毛公隱於博徒，薛公隱於賣漿家，<span class="jiazhu">處，昌呂翻。<span class="shu-ming">姓譜</span>：薛本自黃帝，任姓之後，裔孫奚仲居薛，歷夏、殷、周，六十四代爲諸侯，後因氏焉。</span>欲見之，兩人不肯見；公子乃間步從之游。平原君聞而非之。公子曰：<span class="yinhao">「吾聞平原君之賢，故背魏而救趙。今平原君所與遊，徒豪舉耳，<span class="jiazhu">間，古莧翻。背，蒲妹翻。<span class="shu-ming">索隱</span>曰：謂豪者舉之。</span>不求士也。以無忌從此兩人遊，尙恐其不我欲也，平原君乃以爲羞乎！」</span>爲裝欲去。<span class="jiazhu">爲裝者，爲行裝也。</span>平原君免冠謝，乃止。</p>
<p class="em2 strong" id="online_toc_61"><a class="gg-link" href="#online_toc_61" onclick="return changeColor(this);"></a>平原君欲封魯連，<span class="jiazhu">以其折新垣衍言帝秦也。</span>使者三返，終不肯受。<span class="jiazhu">使，疏吏翻。</span>又以千金爲魯連壽，魯連笑曰：<span class="yinhao">「所貴於天下士，<span class="jiaozhusup">【章：十二行本「下」下有「之」字；「士」下有「者」字；乙十一行本同；孔本同。】</span>爲人排患釋難解紛亂而無取也。<span class="jiazhu">爲人之爲，于僞翻。難，乃旦翻。</span>卽有取，<span class="jiaozhusup">【章：十二行本「取」下有「者」字；乙十一行本同；孔本同。】</span>是商賈之事也！」</span><span class="jiazhu">賈音古；下同。</span>遂<span class="jiaozhusup">【章：十二行本「遂」上有「而連不忍爲也」六字；乙十一行本同；孔本同；張校同；退齋校同。】</span>辭平原君而去，終身不復見。<span class="jiazhu">復，扶又翻。</span></p>
<p class="em2 strong" id="online_toc_62"><a class="gg-link" href="#online_toc_62" onclick="return changeColor(this);"></a><span class="yinwen">2</span>秦太子之妃曰華陽夫人，<span class="jiazhu">蓋食湯沐邑於華陽，因以爲號。華，戶化翻。</span>無子；夏姬生子異人。異人質於趙；秦數伐趙，趙人不禮之。<span class="jiazhu">夏，戶雅翻。質，音致。數，所角翻。</span>異人以庶孽孫質於諸侯，車乘進用不饒，<span class="jiazhu">張晏曰：孺子曰孽子。何休曰：孽子，賤子也，非嫡正之子曰孽。師古曰：孽，庶子也。<span class="shu-ming">唐韻</span>曰：猶木之有孽生也。異人於秦太子爲庶子，於秦王爲庶孽孫。孽，魚列翻。<span class="shu-ming">索隱</span>曰：進者，財也，宜依小顏讀爲賮，古字多假借用之。進，音才刃翻。</span>居處困不得意。</p>
<p class="em2 strong" id="online_toc_63"><a class="gg-link" href="#online_toc_63" onclick="return changeColor(this);"></a>陽翟大賈呂不韋適邯鄲，見之，曰：<span class="yinhao">「此奇貨可居！」</span><span class="jiazhu">賈，音古。邯鄲，音寒丹。賈人居積滯貨，伺時以牟利，以異人方財貨也。</span>乃往見異人，說曰：<span class="yinhao">「吾能大子之門！」</span><span class="jiazhu">說，式芮翻。</span>異人笑曰：<span class="yinhao">「且自大君之門！」</span>不韋曰：<span class="yinhao">「子不知也，吾門待子門而大。」</span>異人心知所謂，乃引與坐，深語。不韋曰：<span class="yinhao">「秦王老矣。太子愛華陽夫人，夫人無子，子之兄弟二十餘人，子傒有秦<span class="jiaozhusup">【章：十二行本「秦」作「承」；乙十一行本同；孔本同；退齋校同。】</span>國之業，<span class="jiazhu">華，戶化翻；下同。子傒，蓋秦太子之子，愛而居長者。康曰：傒，胡啓切。余謂<span class="yinhao">「傒」</span>字卽<span class="shu-ming">左傳</span>高傒之傒。陸德明曰：傒，音兮。</span>士倉又輔之。<span class="jiazhu"><span class="shu-ming">姓譜</span>：士姓，晉士蔿之後。</span>子居中，不甚見幸，久質諸侯。太子卽位，子不得爭爲嗣矣。」</span><span class="jiazhu">質，音致。嗣，祥吏翻。</span>異人曰：<span class="yinhao">「然則柰何？」</span>不韋曰：<span class="yinhao">「能立適嗣者，獨華陽夫人耳。<span class="jiazhu">適，讀曰嫡；下爲適同。</span>不韋雖貧，請以千金爲子西遊，立子爲嗣。」</span>異人曰：<span class="yinhao">「必如君策，請得分秦國與君共之。」</span>不韋乃以五百金與異人，令結賓客。復以五百金買奇物玩好，<span class="jiazhu">復，扶又翻。好，呼到翻。</span>自奉而西，見華陽夫人之姊，而以奇物獻於夫人，因譽子異人之賢，<span class="jiazhu">譽，音余。</span>賓客徧天下，常日夜泣思太子及夫人，曰：<span class="yinhao">「異人也以夫人爲天！」</span>夫人大喜。不韋因使其姊說夫人曰：<span class="jiazhu">說，式芮翻。</span><span class="yinhao">「夫以色事人者，色衰則愛弛。<span class="jiazhu">夫，音扶。</span>今夫人愛而無子，不以繁華時蚤自結於諸子中賢孝者，舉以爲適，<span class="jiazhu">適，讀曰嫡。</span>卽色衰愛弛，雖欲開一言，尙可得乎！今子異人賢，而自知中子，<span class="jiazhu">中，讀曰仲。</span>不得爲適，夫人誠以此時拔之，是子異人無國而有國，夫人無子而有子也，則終身有寵於秦矣。」</span>夫人以爲然，承間言於太子曰：<span class="jiazhu">間，古莧翻。</span><span class="yinhao">「子異人絕賢，<span class="jiazhu">毛晃曰：絕，奇冠也，相去遼遠也。</span>來往者皆稱譽之。」</span>因泣曰：<span class="yinhao">「妾不幸無子，願得子異人立以爲子<span class="jiaozhusup">【章：十二行本「子」作「嗣」；乙十一行本同；孔本同。】</span>以託妾身！」</span>太子許之，與夫人刻玉符，約以爲嗣，因厚餽遺異人，<span class="jiazhu">嗣，祥吏翻。遺，于季翻。</span>而請呂不韋傅之。異人名譽盛於諸侯。</p>
<p class="em2 strong" id="online_toc_64"><a class="gg-link" href="#online_toc_64" onclick="return changeColor(this);"></a>呂不韋娶邯鄲諸<span class="jiaozhusup">【章：十二行本無「諸」字；乙十一行本同；孔本同。】</span>姬絕美者與居，<span class="jiazhu"><span class="yinhao">「娶」</span>字當從<span class="shu-ming">史記</span>作<span class="yinhao">「取」</span>。邯鄲，音寒丹。</span>知其有娠，<span class="jiazhu">應劭曰：娠，震動懷任之意。<span class="shu-ming">左傳</span>曰：邑姜方娠。孟康曰：娠，音身，<span class="shu-ming">漢書</span><span class="yinhao">「娠」</span>多作<span class="yinhao">「身」</span>，古今字也。師古曰：孟說是也。<span class="shu-ming">漢書</span>皆以娠爲任身字。邑姜方震，自爲震動之震，不作娠。</span>異人從不韋飲，見而請之。不韋佯怒，旣而獻之，孕期年而生子政，<span class="jiazhu">佯，音羊。期，讀曰朞。蓋任身十二月而生也。子政是爲始皇。爲呂不韋以此賈禍張本。</span>異人遂以爲夫人。邯鄲之圍，趙人欲殺之，異人與不韋行金六百斤予守者，<span class="jiazhu">予，讀曰與。</span>脫亡赴秦軍，遂得歸。異人楚服而見華陽夫人，<span class="jiazhu">楚服，爲楚人之服。或曰：楚楚，盛服也。</span>夫人曰：<span class="yinhao">「吾楚人也，當自子之。」</span>因更其名曰楚。<span class="jiazhu">更，工衡翻。</span></p>
<div class="yeartoc" id="year_toc_0256"><p class="strong" id="online_toc_65"><a class="gg-link" href="#online_toc_65" onclick="return changeColor(this);"></a><span class="section" id="title-18"><span data-head-description="赧王下" data-head-level="h4" data-head-title="五十九年">五十九年</span></span><span class="biaozhusup" data-rel="">（乙巳、前二五六年）</span></p></div>
<p class="em2 strong" id="online_toc_66"><a class="gg-link" href="#online_toc_66" onclick="return changeColor(this);"></a><span class="yinwen">1</span>秦將軍摎伐韓，<span class="jiazhu">摎，<span class="shu-ming">史記正義</span>紀虬翻。康曰：居由切。</span>取陽城、負黍，斬首四萬。伐趙，取二十餘縣，斬首虜九萬。赧王恐，背秦，與諸侯約從，將天下銳師出伊闕攻秦，令無得通陽城。<span class="jiazhu">從，子容翻。將，卽亮翻。令，力丁翻。</span>秦王使將軍摎攻西周，赧王入秦，頓首受罪，盡獻其邑三十六，口三萬。秦受其獻，歸赧王於周。是歲，赧王崩。<span class="jiazhu">皇甫謐曰：周凡三十七王，八百六十七年。</span></p>
</div></body></html>