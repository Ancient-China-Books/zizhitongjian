<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>卷第二百二十五・唐紀四十一・代宗睿文孝武皇帝中之下</title><meta content="width=device-width" initial-scale="1" name="viewport"/></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="唐紀四十一">唐紀四十一</span></span></h1>
<p id="online_toc_0"><a class="gg-link" href="#online_toc_0"></a><span class="jiazhu">起閼逢攝提格<span class="biaozhusup" data-rel="">（甲寅）</span>，盡屠維協洽<span class="biaozhusup" data-rel="">（己未）</span>七月，凡五年有奇。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="代宗睿文孝武皇帝中之下">代宗睿文孝武皇帝中之下</span></span></h5>
<div class="yeartoc" id="year_toc_774"><p class="strong" id="online_toc_1"><a class="gg-link" href="#online_toc_1"></a><span class="section" id="title-3"><span data-head-description="代宗睿文孝武皇帝中之下" data-head-level="h4" data-head-title="大曆九年">大曆九年</span></span><span class="biaozhusup" data-rel="">（甲寅、七七四年）</span></p></div>
<p class="em2 strong" id="online_toc_2"><a class="gg-link" href="#online_toc_2"></a><span class="yinwen">1</span>春，正月，壬寅，田神功薨於京師。<span class="jiazhu">田神功入朝見上卷上年。</span></p>
<p class="em2 strong" id="online_toc_3"><a class="gg-link" href="#online_toc_3"></a><span class="yinwen">2</span>澧朗鎭遏使楊猷自澧州沿江而下，擅出境至鄂州，詔聽入朝。猷遂泝漢江而上，<span class="jiazhu">澧，音禮。使，疏吏翻。朝，直遙翻。泝，蘇故翻。下，遐稼翻。上，時掌翻。</span>復州、郢州皆閉城自守，<span class="jiazhu">復、郢二州皆濱漢，此時蓋爲山南東道巡屬。守，式又翻。</span>山南東道節度使梁崇義發兵備之。</p>
<p class="em2 strong" id="online_toc_4"><a class="gg-link" href="#online_toc_4"></a><span class="yinwen">3</span>二月，辛未，徐州軍亂，刺史梁乘逾城走。<span class="jiazhu">徐州，治彭城。</span></p>
<p class="em2 strong" id="online_toc_5"><a class="gg-link" href="#online_toc_5"></a><span class="yinwen">4</span>諫議大夫吳損使吐蕃，留之累年，竟病死虜中。<span class="jiazhu">吐，從暾入聲。損出使見上卷六年。</span></p>
<p class="em2 strong" id="online_toc_6"><a class="gg-link" href="#online_toc_6"></a><span class="yinwen">5</span>庚辰，汴宋兵防秋者千五百人，盜庫財潰歸，<span class="jiazhu">汴，皮變翻。<span class="shu-ming">考異</span>曰：<span class="shu-ming">唐曆</span>作<span class="yinhao">「十日己酉」</span>。按<span class="shu-ming">長曆</span>，是月庚午朔。十日，乃己卯也。今從<span class="shu-ming">實錄</span>。</span>田神功薨故也。己丑，以神功弟神玉知汴宋留後。</p>
<p class="em2 strong" id="online_toc_7"><a class="gg-link" href="#online_toc_7"></a><span class="yinwen">6</span>癸巳，郭子儀入朝，上言：<span class="yinhao">「朔方，國之北門，中間戰士耗散，什纔有一。今吐蕃兼河、隴之地，雜羌、渾之衆，<span class="jiazhu">朝，直遙翻。史炤曰：羌，党項之屬。渾，吐谷渾也。</span>勢強十倍。願更於諸道各發精卒，成四、五萬人，則制勝之道必矣。」</span></p>
<p class="em2 strong" id="online_toc_8"><a class="gg-link" href="#online_toc_8"></a><span class="yinwen">7</span>三月，戊申，以皇女永樂公主許妻魏博節度使田承嗣之子華。<span class="jiazhu">樂，音洛。妻，七細翻。嗣，祥吏翻。</span>上意欲固結其心，而承嗣益驕慢。<span class="jiazhu">史言狼子野心，不可以恩結。</span></p>
<p class="em2 strong" id="online_toc_9"><a class="gg-link" href="#online_toc_9"></a><span class="yinwen">8</span>以<span class="jiaozhusup">【章：十二行本「以」上有「戊午」二字；乙十一行本同；退齋校同。】</span>澧朗鎭遏使楊猷爲洮州刺史、隴右節度兵馬使。<span class="jiazhu">澧，音禮。使，疏吏翻。洮，土刀翻。洮州時已陷吐蕃，楊猷特領刺史耳。</span></p>
<p class="em2 strong" id="online_toc_10"><a class="gg-link" href="#online_toc_10"></a><span class="yinwen">9</span>夏，四月，甲申，郭子儀辭還邠州，<span class="jiazhu">子儀自邠入朝，今還。還，從宣翻，又音如字。<span class="shu-ming">考異</span>曰：<span class="shu-ming">唐曆</span>作<span class="yinhao">「癸未」</span>。今從<span class="shu-ming">實錄</span>。</span>復爲上言邊事，<span class="jiazhu">復，扶又翻。爲，于僞翻；下爲己、仍爲同。</span>至涕泗交流。</p>
<p class="em2 strong" id="online_toc_11"><a class="gg-link" href="#online_toc_11"></a><span class="yinwen">10</span>壬辰，赦天下。</p>
<p class="em2 strong" id="online_toc_12"><a class="gg-link" href="#online_toc_12"></a><span class="yinwen">11</span>五月，丙午，楊猷自澧州入朝。<span class="jiazhu">是年正月已書楊猷離澧州，沿江泝漢，今方至京師。朝，直遙翻。</span></p>
<p class="em2 strong" id="online_toc_13"><a class="gg-link" href="#online_toc_13"></a><span class="yinwen">12</span>涇原節度使馬璘入朝，諷將士爲己表求平章事。<span class="jiazhu">璘，離珍翻。將，卽亮翻。</span>丙寅，以璘爲左僕射。<span class="jiazhu">璘，離珍翻。</span></p>
<p class="em2 strong" id="online_toc_14"><a class="gg-link" href="#online_toc_14"></a><span class="yinwen">13</span>六月，盧龍節度使朱泚遣弟滔奉表請入朝，且請自將步騎五千防秋；上許之，<span class="jiazhu">泚，且禮翻，又音此。將，卽亮翻，又音如字。騎，奇寄翻。</span>仍爲先築大第於京師以待之。</p>
<p class="em2 strong" id="online_toc_15"><a class="gg-link" href="#online_toc_15"></a><span class="yinwen">14</span>癸未，興善寺胡僧不空卒，贈開府儀同三司、司空，賜爵肅國公，諡曰大辯正廣智不空三藏和尙。<span class="jiazhu"><span class="shu-ming">釋典</span>云：佛在多羅柰，最初爲五人說契經<span class="shu-ming">修多羅藏</span>。佛在羅閱祗，最初爲須那提說<span class="shu-ming">毗眉藏</span>。佛在毗舍離獼猴池，最初爲跂耆說<span class="shu-ming">阿毗曇藏</span>。五百羅漢夜集阿毗曇，相續解說經，此爲三藏學。又，三藏學，經、律、論也。卒，子恤翻。藏，徂浪翻。</span></p>
<p class="em2 strong" id="online_toc_16"><a class="gg-link" href="#online_toc_16"></a><span class="yinwen">15</span>京師旱，京兆尹黎幹作土龍祈雨，自與巫覡更舞。<span class="jiazhu">覡，刑狄翻。更，工衡翻。</span>彌月不雨，又禱於文宣王。上聞之，命撤土龍，減膳節用。秋，七月，戊午，雨。</p>
<p class="em2 strong" id="online_toc_17"><a class="gg-link" href="#online_toc_17"></a><span class="yinwen">16</span>朱泚入朝，至蔚州，有疾，<span class="jiazhu">蔚，紆勿翻。此自幽州西出山後，取太原路入朝。宋白曰：蔚州，西南至代州四百六十里。</span>諸將請還，俟間而行。<span class="jiazhu">待病間而行也。將，卽亮翻。間，讀如字。</span>泚曰：<span class="yinhao">「死則輿尸而前！」</span>諸將不敢復言。<span class="jiazhu">復，扶又翻。</span>九月，庚子，至京師，士民觀者如堵。<span class="jiazhu">安、史亂後，河北諸帥阻兵不朝，朱泚之來長安，士民以爲差<span class="jiaozhusup">【郭立暄：元刻初印本、早印乙本如此，吳本、陳本『差事』作『美事』。胡本據明刻改『美事』。熊校云：『按<span class="shu-ming">集韻</span>，差，丑嫁切，異也。……是（胡）刻顧悍然改作「美事」，謬哉！』按此條事在唐代宗大曆九年（七七四）九月，彼時河朔藩镇阻兵不朝，盧龍節度使朱泚之入京，被認爲是與常態不符的異事，故『士民觀者如堵』。元本作『差事』，當是。標點本作『美事』（第十五册七二二七頁）。】</span>事。</span>辛丑，宴泚及將士於延英殿，<span class="jiazhu">盧文紀曰：上元以來，置延英殿，或宰相欲有奏對，或天子欲有咨度，皆非時召見。程大昌曰：高宗初剏蓬萊宮，諸門殿亭皆已立名。至上元二年，延英殿當御座生玉芝。則是初有大明宮，卽有延英殿。顧召對宰臣，則始於代宗耳。代宗以苗晉卿年老，蹇甚，聽入閤不趨，爲御延英，此優禮也。按<span class="shu-ming">六典</span>，宣政殿前西上閤門之西，卽爲延英門。延英門之左，卽延英殿。故陽城欲救陸贄，約拾遺王仲舒守延英殿上疏，伏閤不去也。</span>犒賞之盛，近時未有。</p>
<p class="em2 strong" id="online_toc_18"><a class="gg-link" href="#online_toc_18"></a><span class="yinwen">17</span>壬寅，回紇擅出鴻臚寺，白晝殺人，<span class="jiazhu">紇，下沒翻。臚，陵如翻。</span>有司擒之；上釋不問。</p>
<p class="em2 strong" id="online_toc_19"><a class="gg-link" href="#online_toc_19"></a><span class="yinwen">18</span>甲辰，命郭子儀、李抱玉、馬璘、朱泚分統諸道防秋之兵。<span class="jiazhu">璘，離珍翻。泚，且禮翻，又音此。</span></p>
<p class="em2 strong" id="online_toc_20"><a class="gg-link" href="#online_toc_20"></a><span class="yinwen">19</span>冬，十月，壬申，信王瑝薨。乙亥，梁王璿薨。<span class="jiazhu">二王皆玄宗子。信以州爲國名。瑝，戶盲翻，又音皇。璿，似宣翻。</span></p>
<p class="em2 strong" id="online_toc_21"><a class="gg-link" href="#online_toc_21"></a><span class="yinwen">20</span>魏博節度使田承嗣誘昭義將吏使作亂。<span class="jiazhu">使，疏吏翻。嗣，祥吏翻。誘，羊久翻。將，卽亮翻。</span></p>
<div class="yeartoc" id="year_toc_775"><p class="strong" id="online_toc_22"><a class="gg-link" href="#online_toc_22"></a><span class="section" id="title-4"><span data-head-description="代宗睿文孝武皇帝中之下" data-head-level="h4" data-head-title="大曆十年">十年</span></span><span class="biaozhusup" data-rel="">（乙卯、七七五年）</span></p></div>
<p class="em2 strong" id="online_toc_23"><a class="gg-link" href="#online_toc_23"></a><span class="yinwen">1</span>春，正月，丁酉，昭義兵馬使裴志清逐留後薛崿，帥其衆歸承嗣。<span class="jiazhu">帥，讀曰率。</span>承嗣聲言救援，引兵襲相州，取之。<span class="jiazhu">相，息亮翻；下同。</span>崿奔洺洲，<span class="jiazhu">洺，音名。</span>上表請入朝，許之。<span class="jiazhu">上，時掌翻。朝，直遙翻。</span></p>
<p class="em2 strong" id="online_toc_24"><a class="gg-link" href="#online_toc_24"></a><span class="yinwen">2</span>辛丑，郭子儀入朝。</p>
<p class="em2 strong" id="online_toc_25"><a class="gg-link" href="#online_toc_25"></a><span class="yinwen">3</span>壬寅，壽王瑁薨。<span class="jiazhu">瑁，亦玄宗子；音莫報翻。</span></p>
<p class="em2 strong" id="online_toc_26"><a class="gg-link" href="#online_toc_26"></a><span class="yinwen">4</span>乙巳，朱泚表請留闕下，以弟滔知幽州、盧龍留後，許之。</p>
<p class="em2 strong" id="online_toc_27"><a class="gg-link" href="#online_toc_27"></a><span class="yinwen">5</span>昭義裨將薛擇爲相州刺史，薛雄爲衞州刺史，薛堅爲洺州刺史，皆薛嵩之族也。<span class="jiazhu">相、衞、洺，本皆昭義巡屬。</span>戊申，上命內侍魏<span class="jiaozhusup">【章：十二行本「魏」作「孫」；乙十一行本同；下同；退齋校同。】</span>知古如魏州諭田承嗣，使各守封疆；承嗣不奉詔，癸丑，遣大將盧子期取洺州，楊光朝攻衞州。</p>
<p class="em2 strong" id="online_toc_28"><a class="gg-link" href="#online_toc_28"></a><span class="yinwen">6</span>乙卯，西川節度使崔寧奏破吐蕃數萬於西山，<span class="jiazhu">吐，從暾入聲。</span>斬首萬級，捕虜數千人。</p>
<p class="em2 strong" id="online_toc_29"><a class="gg-link" href="#online_toc_29"></a><span class="yinwen">7</span>丙辰，詔：<span class="yinhao">「諸道兵有逃亡者，非承制敕，無得輒召募。」</span></p>
<p class="em2 strong" id="online_toc_30"><a class="gg-link" href="#online_toc_30"></a><span class="yinwen">8</span>二月，乙丑，田承嗣誘衞州刺史薛雄，雄不從，使盜殺之，屠其家，盡據相、衞四州之地，<span class="jiazhu">相、衞已陷於承嗣，磁、洺雖未下，而承嗣已據其地。相、衞二州自此屬魏博。</span>自置長吏，掠其精兵良馬，悉歸魏州；逼魏知古與共巡磁、相二州，<span class="jiazhu">磁，疾之翻。</span>使其將士割耳剺面，<span class="jiazhu">剺，力之翻。</span>請承嗣爲帥。<span class="jiazhu">帥，所類翻；下同。</span></p>
<p class="em2 strong" id="online_toc_31"><a class="gg-link" href="#online_toc_31"></a><span class="yinwen">9</span>辛未，立皇子述爲睦王，逾爲郴王，連爲恩王，遘爲鄜王，<span class="jiazhu">郴，丑林翻。鄜，芳無翻。</span>迅爲隨王，造爲忻王，暹爲韶王，運爲嘉王，遇爲端王，遹爲循王，<span class="jiazhu">遹，余律翻。</span>通爲恭王，達爲原王，逸爲雅王。<span class="jiazhu">諸皇子皆以州爲王國名。</span></p>
<p class="em2 strong" id="online_toc_32"><a class="gg-link" href="#online_toc_32"></a><span class="yinwen">10</span>丙子，以華州刺史李承昭知昭義留後。<span class="jiazhu">華，戶化翻。</span></p>
<p class="em2 strong" id="online_toc_33"><a class="gg-link" href="#online_toc_33"></a><span class="yinwen">11</span>河陽三城使常休明，<span class="jiazhu">河陽縣，本屬懷州，顯慶二年，分屬河南府。城臨大河，長橋架水，古稱設險。此城，後魏之北中城也。東、西魏兵爭，又築中潬及南城，謂之河陽三城。乾元中，史思明再陷東京，李光弼以重兵守河陽。及雍王平賊，令魚朝恩守河陽，乃以河南之河清、濟源、溫四縣租稅入河陽三城，使河南尹但禮領其縣額，尋又以汜水軍賦屬之。使，疏吏翻。</span>苛刻少恩。其軍士防秋者歸，休明出城勞之，<span class="jiazhu">少，詩沼翻。勞，力到翻。</span>防秋兵與城內兵合謀攻之，休明奔東都；軍士奉兵馬使王惟恭爲帥，大掠，數日乃定。上命監軍冉庭蘭慰撫之。<span class="jiazhu">監，古銜翻。</span></p>
<p class="em2 strong" id="online_toc_34"><a class="gg-link" href="#online_toc_34"></a><span class="yinwen">12</span>三月，甲午，陝州軍亂，逐兵馬使趙令珍。<span class="jiazhu">陝，失冉翻。<span class="shu-ming">考異</span>曰：<span class="shu-ming">唐曆</span>：<span class="yinhao">「三月二十八日辛卯，陝州軍亂。」</span><span class="shu-ming">實錄</span>、<span class="shu-ming">唐統紀</span>云<span class="yinhao">「甲午朔」</span>，今從之。</span>觀察使李國清不能禁，卑辭，徧拜將士，乃得脫去。<span class="jiazhu">陝，失冉翻。將，卽亮翻。</span>軍士大掠庫物。會淮西節度使李忠臣入朝，過陝，<span class="jiazhu">朝，直遙翻。過，古禾翻。</span>上命忠臣按之；將士畏忠臣兵威，不敢動。忠臣設棘圍，令軍士匿名投庫物，<span class="jiazhu">設棘四圍周之，令投所掠庫物於其中。</span>一日，獲萬緡，盡以給其從兵爲賞。<span class="jiazhu">緡，眉巾翻。從，才用翻。</span></p>
<p class="em2 strong" id="online_toc_35"><a class="gg-link" href="#online_toc_35"></a><span class="yinwen">13</span>乙巳，薛崿、常休明皆詣闕請罪，上釋不問。</p>
<p class="em2 strong" id="online_toc_36"><a class="gg-link" href="#online_toc_36"></a><span class="yinwen">14</span>初，成德節度使李寶臣、淄青節度使李正己，皆爲田承嗣所輕。<span class="jiazhu">使，疏吏翻。淄，莊持翻。嗣，祥吏翻。</span>寶臣弟寶正取承嗣女，在魏州，與承嗣子維擊毬，馬驚，誤觸維死；承嗣怒，囚寶正，以告寶臣。寶臣謝敎敕不謹，封杖授承嗣，使撻之；承嗣遂杖殺寶正，由是兩鎭交惡。及承嗣拒命，寶臣、正己皆上表請討之，<span class="jiazhu">上，時掌翻。</span>上亦欲因其隙討承嗣。夏，四月，乙未，敕貶承嗣爲永州刺史，<span class="jiazhu">永州，漢零陵郡，隋廢郡爲永州。</span>仍命河東、成德、幽州、淄青、淮西、永平、汴宋、河陽、澤潞諸道發兵前臨魏博，若承嗣尙或稽違，卽令進討；罪止承嗣及其姪悅，自餘將士弟姪苟能自拔，一切不問。<span class="jiazhu">令，力丁翻。將，卽亮翻。</span></p>
<p class="em2 strong" id="online_toc_37"><a class="gg-link" href="#online_toc_37"></a>時朱滔方恭順，與寶臣及河東節度使薛兼訓攻其北，正己與淮西節度使李忠臣等攻其南。五月，乙未，承嗣將霍榮國以磁州降。<span class="jiazhu">磁州，滏陽郡，本漢廣平縣地，隋廢郡，於滏陽縣置磁州，治滏陽，本漢成安縣地。將，卽亮翻。降，戶江翻；下同。磁，牆之翻。</span>丁未，李正己攻德州，拔之。<span class="jiazhu">德州自此屬平盧軍。</span>李忠臣統永平、河陽、懷、澤步騎四萬進攻衞州。<span class="jiazhu">統，他綜翻，俗讀從上聲。</span>六月，辛未，田承嗣遣其將裴志清等攻冀州，志清以其衆降李寶臣。甲戌，承嗣自將圍冀州，寶臣使高陽軍使張孝忠將精騎四千禦之，寶臣大軍繼至；承嗣燒輜重而遁。<span class="jiazhu">重，直用翻。冀州，治信都縣。將，卽亮翻，又音如字。騎，奇寄翻。高陽軍，當置於瀛州高陽縣。<span class="shu-ming">兵志</span>：橫海、北平、高陽等軍皆屬平盧道。蓋安、史之亂，以兵授張孝忠統制，而屬於李寶臣，因授高陽軍使耳。</span>孝忠，本奚也。<span class="jiazhu">張孝忠，奚人，世爲乙失活部酋長。</span></p>
<p class="em2 strong" id="online_toc_38"><a class="gg-link" href="#online_toc_38"></a>田承嗣以諸道兵四合，部將多叛而懼，秋，八月，遣使奉表，請束身歸朝。<span class="jiazhu">嗣，祥吏翻。將，卽亮翻。使，疏吏翻。朝，直遙翻。</span></p>
<p class="em2 strong" id="online_toc_39"><a class="gg-link" href="#online_toc_39"></a><span class="yinwen">15</span>辛巳，郭子儀還邠州。<span class="jiazhu">入朝而還所鎭。還，從宣翻，又音如字。邠，卑旻翻。<span class="shu-ming">考異</span>曰：<span class="shu-ming">汾陽家傳</span>作<span class="yinhao">「丁丑」</span>，今從<span class="shu-ming">實錄</span>。</span>子儀嘗奏除州縣官一人，不報，僚佐相謂曰：<span class="yinhao">「以令公勳德，奏一屬吏而不從，何宰相之不知體！」</span>子儀聞之，謂僚佐曰：<span class="yinhao">「自兵興以來，方鎭武臣多跋扈，凡有所求，朝廷常委曲從之；此無他，乃疑之也。今子儀所奏事，人主以其不可行而置之，是不以武臣相待而親厚之也；諸君可賀矣，又何怪焉！」</span>聞者皆服。<span class="jiazhu">史言郭子儀忠純。</span></p>
<p class="em2 strong" id="online_toc_40"><a class="gg-link" href="#online_toc_40"></a><span class="yinwen">16</span>己丑，田承嗣遣其將盧子期寇磁州。<span class="jiazhu">將，卽亮翻。磁，牆之翻。</span></p>
<p class="em2 strong" id="online_toc_41"><a class="gg-link" href="#online_toc_41"></a><span class="yinwen">17</span>九月，戊申，回紇白晝刺市人腸出，<span class="jiazhu">紇，下沒翻。刺，七亦翻。</span>有司執之，繫萬年獄；其酋長赤心馳入縣獄，<span class="jiazhu">酋，才由翻。長，知兩翻。</span>斫傷獄吏，劫囚而去。上亦不問。</p>
<p class="em2 strong" id="online_toc_42"><a class="gg-link" href="#online_toc_42"></a><span class="yinwen">18</span>壬子，吐蕃寇臨涇，<span class="jiazhu">吐，從暾入聲。臨涇，漢縣，屬安定郡。隋大業初，改曰湫谷縣，尋復曰臨涇縣，唐屬涇州。</span>癸丑，寇隴州及普潤，大掠人畜而去；百官往往遣家屬出城竄匿。丙辰，鳳翔節度使李抱玉奏破吐蕃於義寧。<span class="jiazhu">隴州華亭縣，大曆八年置義寧軍。</span></p>
<p class="em2 strong" id="online_toc_43"><a class="gg-link" href="#online_toc_43"></a><span class="yinwen">19</span>李寶臣、正己會于棗強，<span class="jiazhu">棗強縣，前漢屬清河郡，後漢省；晉復置，屬廣川郡，魏、隋以來屬冀州。</span>進圍貝州，田承嗣出兵救之。兩軍各饗士卒，成德賞厚，平盧賞薄；旣罷，平盧士卒有怨言，正己恐其爲變，引兵退，寶臣亦退。李忠臣聞之，釋衞州，南渡河，屯陽武。<span class="jiazhu">陽武縣，屬鄭州，本原武城，武德四年置陽武縣，北至衞州五十許里。</span>寶臣與朱滔攻滄州，承嗣從父弟庭玠守之；<span class="jiazhu">從，才用翻。</span>寶臣不能克。</p>
<p class="em2 strong" id="online_toc_44"><a class="gg-link" href="#online_toc_44"></a><span class="yinwen">20</span>吐蕃寇涇州，涇原節度使馬璘破之於百里城。<span class="jiazhu">吐，從暾入聲。使，疏吏翻。璘，離珍翻。<span class="shu-ming">考異</span>曰：<span class="shu-ming">汾陽家傳</span>：<span class="yinhao">「九月，吐蕃略潘原西而還。八日，至小石門白草川。十八日，下朝那川。二十三日，至里城營、支磨原，入華亭。十月，公遣渾瑊、李懷光等與幽州、義寧、汴宋軍會于故平涼縣。三日詰朝，大破之。」</span>今從<span class="shu-ming">實錄</span>。</span>戊午，命盧龍節度使朱泚出鎭奉天行營。<span class="jiazhu">泚，且禮翻，又音此。</span></p>
<p class="em2 strong" id="online_toc_45"><a class="gg-link" href="#online_toc_45"></a><span class="yinwen">21</span>冬，十月，辛酉朔，日有食之。</p>
<p class="em2 strong" id="online_toc_46"><a class="gg-link" href="#online_toc_46"></a><span class="yinwen">22</span>盧子期攻磁州，<span class="jiazhu">磁，牆之翻。<span class="shu-ming">考異</span>曰：<span class="shu-ming">舊·李寶臣傳</span>作<span class="yinhao">「攻邢州」</span>。今從<span class="shu-ming">實錄</span>。</span>城幾陷；<span class="jiazhu">幾，居依翻。</span>李寶臣與昭義留後李承昭共救之，大破子期于清水，<span class="jiazhu">按<span class="shu-ming">新書·田承嗣傳</span>，<span class="yinhao">「清水」</span>作<span class="yinhao">「臨水」</span>。晉置臨水縣於滏口之右，屬廣平郡，後魏及隋屬魏郡。唐初省，永泰元年，薛嵩表於臨水故城置昭義縣，屬磁州。</span>擒子期送京師；斬之。河南諸將又大破田悅於陳留；<span class="jiazhu">陳留，漢縣，後魏廢，隋開皇六年復置；時屬汴州。<span class="shu-ming">九域志</span>：在州東五十二里。將，卽亮翻。</span>田承嗣懼。</p>
<p class="em2 strong" id="online_toc_47"><a class="gg-link" href="#online_toc_47"></a>初，李正己遣使至魏州，承嗣囚之，至是，禮而遣之，遣使盡籍境內戶口、甲兵、穀帛之數以與之，曰：<span class="yinhao">「承嗣今年八十有六，<span class="jiazhu">嗣，祥吏翻。<span class="shu-ming">考異</span>曰：按承嗣卒時年七十五。此云八十六者，蓋欺正己。</span>溘死無日，<span class="jiazhu">溘，口答翻，奄也。<span class="shu-ming">莊子</span>曰：溘然而死。謂奄然也。</span>諸子不肖，悅亦孱弱，<span class="jiazhu">孱，士山翻。</span>凡今日所有，爲公守耳，<span class="jiazhu">爲，于僞翻。</span>豈足以辱公之師旅乎！」</span>立使者於庭，南向，拜而授書；又圖正己之像，焚香事之。正己悅，遂按兵不進。於是河南諸道兵皆不敢進。承嗣旣無南顧之虞，得專意北方。</p>
<p class="em2 strong" id="online_toc_48"><a class="gg-link" href="#online_toc_48"></a>上嘉李寶臣之功，遣中使馬承倩齎詔勞之；<span class="jiazhu">勞，力到翻。</span>將還，寶臣詣其館，遺之百縑，<span class="jiazhu">遺，于季翻。</span>承倩詬詈，擲出道中，寶臣慙其左右。<span class="jiazhu">爲承倩詈辱，顧見左右而自慚也。詬，許候翻，又古候翻。</span>兵馬使王武俊說寶臣曰：<span class="jiazhu">使，疏吏翻。說，式芮翻；下客說同。</span><span class="yinhao">「今公在軍中新立功，豎子尙爾，況寇平之後，以一幅詔書召歸闕下，一匹夫耳，不如釋承嗣以爲己資。」</span>寶臣遂有玩寇之志。</p>
<p class="em2 strong" id="online_toc_49"><a class="gg-link" href="#online_toc_49"></a>承嗣知范陽寶臣鄕里，心常欲之，<span class="jiazhu">寶臣本范陽內屬奚，范陽將張瑣高畜爲假子，因冒其姓，歸唐，又賜姓李。</span>因刻石作讖云：<span class="yinhao">「二帝同功勢萬全，將田爲侶入幽燕，」</span>密令瘞寶臣境內，<span class="jiazhu">讖，楚譖翻。瘞，於計翻。</span>使望氣者言彼有王氣，寶臣掘而得之。又令客說之曰：<span class="yinhao">「公與朱滔共取滄州，得之，則地歸國，非公所有。公能捨承嗣之罪，請以滄州歸公，仍願從公取范陽以自效。公以精騎前驅，承嗣以步卒繼之，蔑不克矣。」</span><span class="jiazhu">令，力丁翻。說，式芮翻。騎，奇寄翻。</span>寶臣喜，謂事合符讖，遂與承嗣通謀，密圖范陽，承嗣亦陳兵境上。</p>
<p class="em2 strong" id="online_toc_50"><a class="gg-link" href="#online_toc_50"></a>寶臣謂滔使者曰：<span class="yinhao">「聞朱公儀貌如神，願得畫像觀之。」</span>滔與之。寶臣置於射堂，與諸將共觀之，曰：<span class="yinhao">「眞神人也！」</span>滔軍於瓦橋，<span class="jiazhu">將，卽亮翻。瓦橋，古易京之地，在莫州北三十里，唐置瓦橋關。宋白曰：涿州歸義縣瓦子濟橋，在涿州南，易州東，當九河之末，舊置瓦橋關，後周置雄州。</span>寶臣選精騎二千，通夜馳三百里襲之，戒曰：<span class="yinhao">「取貌如射堂者。」</span>時兩軍方睦，滔不虞有變，狼狽出戰而敗，會衣他服得免。<span class="jiazhu">衣，於旣翻。</span>寶臣欲乘勝取范陽，滔使雄武軍使昌平劉怦守留府。<span class="jiazhu">怦，普耕翻。</span>寶臣知有備，不敢進。</p>
<p class="em2 strong" id="online_toc_51"><a class="gg-link" href="#online_toc_51"></a>承嗣聞幽、恆兵交，卽引軍南還，<span class="jiazhu">嗣，祥吏翻。恆，戶登翻。還，從宣翻，又音如字。</span>使謂寶臣曰：<span class="yinhao">「河內有警，不暇從公，石上讖文，吾戲爲之耳！」</span>寶臣慙怒而退。<span class="jiazhu"><span class="shu-ming">考異</span>曰：<span class="shu-ming">舊·王武俊傳</span>曰：<span class="yinhao">「代宗嘉其功，使中貴人馬承倩齎詔宣勞。承倩將歸，止傳舍，寶臣親遺百縑，承倩詬罵，擲出道中。王武俊勸玩養承嗣以爲己資。寶臣曰：『今與承嗣有釁矣，可推腹心哉！』武俊曰：『勢同患均，轉寇讎爲父子，欬唾間耳。若傳虛言，無益也。今中貴人劉清譚在驛，斬首送承嗣，承嗣立質妻孥矣。』寶臣曰：『吾不能如此。』武俊曰：『朱滔爲國屯兵滄州，請擒送承嗣以取信。』許之。」</span>按承嗣方求解於寶臣，何必擒滔以取信！且承倩尙在傳舍，武俊何不勸斬承倩而斬清譚乎！寶臣自以承嗣誘之共取幽州，故襲朱滔，非因承倩之辱也。今從<span class="shu-ming">唐紀</span>。</span>寶臣旣與朱滔有隙，以張孝忠爲易州刺史，使將精騎七千以備之。<span class="jiazhu">史言田承嗣凶狡過於諸帥。宋白曰：易州，東至幽州二百一十四里。將，卽亮翻，又音如字。騎，奇寄翻。</span></p>
<p class="em2 strong" id="online_toc_52"><a class="gg-link" href="#online_toc_52"></a><span class="yinwen">23</span>丙寅，貴妃獨孤氏薨，丁卯，追諡貞懿皇后。<span class="jiazhu">諡，神至翻。</span></p>
<p class="em2 strong" id="online_toc_53"><a class="gg-link" href="#online_toc_53"></a><span class="yinwen">24</span>十一月，丁酉，田承嗣將吳希光以瀛州降。</p>
<p class="em2 strong" id="online_toc_54"><a class="gg-link" href="#online_toc_54"></a><span class="yinwen">25</span>嶺南節度使路嗣恭擢流人孟瑤、敬冕爲將，<span class="jiazhu"><span class="shu-ming">考異</span>曰：<span class="shu-ming">鄴侯家傳</span>作<span class="yinhao">「敬俛」</span>，今從<span class="shu-ming">舊傳</span>。</span>討哥舒晃。瑤以大軍當其衝，冕自間道輕入，<span class="jiazhu">間，古莧翻。輕，墟正翻。</span>丁未，克廣州，斬哥舒晃<span class="jiazhu"><span class="shu-ming">考異</span>曰：<span class="shu-ming">舊·嗣恭傳</span>曰：<span class="yinhao">「嗣恭平廣州，商舶之徒，多因晃事誅之，嗣恭前後沒其家財寶數百萬貫，盡入私室，不以貢獻。代宗心甚銜之，故嗣恭雖有平方面功，止轉檢校兵部尙書，無所酬勞。」</span><span class="shu-ming">建中實錄</span>曰：<span class="yinhao">「自兵興以來，諸軍殺將帥而要君者多矣，皆因授其任以苟安之。其王師征討，不失有罪，始斯役也。旣而有謗其收南海府庫，閱上不實，不得用久之。」</span>按代宗以嗣恭附元載，遺載琉璃盤，惡之，故不用耳，事見<span class="shu-ming">鄴侯家傳</span>。或當時亦有人迎合，以匿貨謗嗣恭，不可知也。今不取。李肇<span class="shu-ming">國史補</span>云：<span class="yinhao">「路嗣恭初平五嶺，元載奏言：『嗣恭多取南人金寶，是欲爲亂，陛下不信，試召，必不入朝。』三伏中，追詔至，嗣恭不慮，請待秋涼以脩覲禮。江西判官柳渾入，雨泣曰：『公有功，方暑而追，是爲執政所中。今少遷延，必族滅也。』嗣恭懼曰：『爲之柰何？』渾曰：『健步追還表緘，公今日過江，宿石頭驛，乃可。』從之。代宗謂元載曰：『嗣恭不俟駕行矣。』載無以對。」</span>按嗣恭素附元載，載誅，賴李泌營救得免，事見<span class="shu-ming">鄴侯家傳</span>。載豈有譖嗣恭，云欲爲亂之理！蓋載已被誅而召嗣恭，適在三伏，渾有此疑，時人因以爲渾美事耳。今不取。余按去年命路嗣恭爲嶺南節度使，討哥舒晃。嗣恭旣誅晃而平廣州，則當在廣州。柳渾若以江西判官從嗣恭，亦當在廣州。今諫嗣恭請奉詔就道，乃言過江宿石頭驛。石頭驛，在豫章江之西岸。嗣恭自江西觀察赴召，可言宿石頭驛；自嶺南節度赴召，安得宿石頭驛哉！亦可以明李肇之誤。</span>及其黨萬餘人。</p>
<p class="em2 strong" id="online_toc_55"><a class="gg-link" href="#online_toc_55"></a>嗣恭之討晃也，容管經略使王翃遣將將兵助之；西原賊帥覃問乘虛襲容州，<span class="jiazhu"><span class="shu-ming">姓譜</span>：梁有東寧州刺史覃元先。則蠻中有覃姓尙矣。</span>翃伏兵擊擒之。</p>
<p class="em2 strong" id="online_toc_56"><a class="gg-link" href="#online_toc_56"></a><span class="yinwen">26</span>十二月，回紇千騎寇夏州，<span class="jiazhu"><span class="shu-ming">考異</span>曰：此事出<span class="shu-ming">汾陽家傳</span>，<span class="shu-ming">實錄</span>、<span class="shu-ming">新</span>、<span class="shu-ming">舊紀</span>皆無之。按<span class="shu-ming">實錄</span>，明年二月，加朔方戍兵以備回紇，則是回紇嘗入寇也。</span>州將梁榮宗破之於烏水。<span class="jiazhu">烏水，在夏州朔方縣。貞觀七年，開延化渠，引烏水入庫狄澤。將，卽亮翻。</span>郭子儀遣兵三千救夏州，回紇遁去。<span class="jiazhu">夏，戶雅翻。紇，下沒翻。</span></p>
<p class="em2 strong" id="online_toc_57"><a class="gg-link" href="#online_toc_57"></a><span class="yinwen">27</span>元載、王縉奏魏州鹽貴，請禁鹽入其境以困之。<span class="jiazhu">載，祖亥翻，又音如字。縉，音晉。</span>上不許，曰：<span class="yinhao">「承嗣負朕，百姓何罪！」</span></p>
<p class="em2 strong" id="online_toc_58"><a class="gg-link" href="#online_toc_58"></a><span class="yinwen">28</span>田承嗣請入朝，李正己屢爲之上表，乞許其自新。<span class="jiazhu">嗣，祥吏翻。朝，直遙翻。爲，于僞翻。上，時掌翻。</span></p>
<div class="yeartoc" id="year_toc_776"><p class="strong" id="online_toc_59"><a class="gg-link" href="#online_toc_59"></a><span class="section" id="title-5"><span data-head-description="代宗睿文孝武皇帝中之下" data-head-level="h4" data-head-title="大曆十一年">十一年</span></span><span class="biaozhusup" data-rel="">（丙辰、七七六年）</span></p></div>
<p class="em2 strong" id="online_toc_60"><a class="gg-link" href="#online_toc_60"></a><span class="yinwen">1</span>春，正月，壬辰，遣諫議大夫杜亞使魏州宣慰。<span class="jiazhu">使，疏吏翻。</span></p>
<p class="em2 strong" id="online_toc_61"><a class="gg-link" href="#online_toc_61"></a><span class="yinwen">2</span>辛亥，西川節度使崔寧奏破吐蕃四節度及突厥、吐谷渾、氐、羌羣蠻衆二十餘萬，斬首萬餘級。<span class="jiazhu">吐，從暾入聲。厥，九勿翻。</span></p>
<p class="em2 strong" id="online_toc_62"><a class="gg-link" href="#online_toc_62"></a><span class="yinwen">3</span>二月，庚辰，田承嗣復遣使上表請入朝。<span class="jiazhu">復，扶又翻。</span>上乃下詔，赦承嗣罪，復其官爵，聽與家屬入朝，其所部拒朝命者，一切不問。</p>
<p class="em2 strong" id="online_toc_63"><a class="gg-link" href="#online_toc_63"></a><span class="yinwen">4</span>辛巳，增朔方五城戍兵，以備回紇。<span class="jiazhu">朔方先統三受降城幷振武、豐安、定遠，爲六城。時三受降城屬振武軍。使朔方統豐安、定遠、新昌、豐寧、保寧，謂之塞下五城。紇，下沒翻。</span></p>
<p class="em2 strong" id="online_toc_64"><a class="gg-link" href="#online_toc_64"></a><span class="yinwen">5</span>三月，戊子，河陽軍亂，逐監軍冉庭蘭出城，大掠三日。庭蘭成備而入，誅亂者數十人，乃定。<span class="jiazhu">監，古銜翻。</span></p>
<p class="em2 strong" id="online_toc_65"><a class="gg-link" href="#online_toc_65"></a><span class="yinwen">6</span>五月，汴宋留後田神玉卒。都虞候李靈曜殺兵馬使、濮州刺史孟鑒，北結田承嗣爲援。<span class="jiazhu">汴，皮變翻。卒，子恤翻。使，疏吏翻。濮，博木翻。嗣，祥吏翻。</span>癸巳，以永平節度使李勉兼汴、宋等八州留後。<span class="jiazhu">汴、宋、曹、濮、兗、鄆、徐、泗八州。濮，博木翻。</span>乙未，以靈曜爲濮州刺史，靈曜不受詔。六月，戊午，以靈曜爲汴宋留後，遣使宣慰。</p>
<p class="em2 strong" id="online_toc_66"><a class="gg-link" href="#online_toc_66"></a><span class="yinwen">7</span>秋，九<span class="jiaozhusup">【章：十二行本「九」作「七」；乙十一行本同；孔本同；張校同。】</span>月，田承嗣遣兵寇滑州，敗李勉。<span class="jiazhu">滑州，永平節度治所。敗，補邁翻。</span></p>
<p class="em2 strong" id="online_toc_67"><a class="gg-link" href="#online_toc_67"></a><span class="yinwen">8</span>吐蕃寇石門，入長澤川。<span class="jiazhu">長澤川，後魏置闡熙郡，隋廢郡爲長澤縣，屬夏州。吐蕃寇原州，遂北入夏州界也。宋白曰：長澤縣，漢朔方郡三封縣之地。三封故城，赫連勃勃據之，築爲統萬城。又按原州北有長澤監。吐，從暾入聲。</span></p>
<p class="em2 strong" id="online_toc_68"><a class="gg-link" href="#online_toc_68"></a><span class="yinwen">9</span>八月，丙寅，加盧龍節度使朱泚同平章事。<span class="jiazhu"><span class="shu-ming">考異</span>曰：<span class="shu-ming">實錄</span>：<span class="yinhao">「閏八月，己亥，遣朱泚如奉天行營。」</span>按去年已云泚出鎭奉天行營；至此，又云；明年九月，又云。蓋泚每年往奉天防秋，至春還京師。但<span class="shu-ming">實錄</span>不載其入朝耳。</span></p>
<p class="em2 strong" id="online_toc_69"><a class="gg-link" href="#online_toc_69"></a><span class="yinwen">10</span>李靈曜旣爲留後，益驕慢，悉以其黨爲管內八州刺史、縣令，欲效河北諸鎭。甲申，詔淮西節度使李忠臣、永平節度使李勉、河陽三城使馬燧討之。淮南節度使陳少遊、淄青節度使李正己皆進兵擊靈曜。</p>
<p class="em2 strong" id="online_toc_70"><a class="gg-link" href="#online_toc_70"></a>汴宋兵馬使、攝節度副使李僧惠，<span class="jiazhu">少，始照翻。<span class="shu-ming">考異</span>曰：<span class="shu-ming">汾陽家傳</span>作<span class="yinhao">「李思惠」</span>。今從<span class="shu-ming">舊傳</span>。</span>靈曜之謀主也。宋州牙門將劉昌遣僧<span class="jiaozhusup">【嚴：「僧」改「曾」。】</span>神表潛說僧惠；僧惠召問計，昌爲之泣陳逆順。<span class="jiazhu">將，卽亮翻。說，式芮翻。爲，于僞翻。</span>僧惠乃與汴宋牙將高憑、石隱金遣神表奉表詣京師，請討靈曜。九月，壬戌，以僧惠爲宋州刺史，憑爲曹州刺史，隱金爲鄆州刺史。</p>
<p class="em2 strong" id="online_toc_71"><a class="gg-link" href="#online_toc_71"></a>乙丑，李忠臣、馬燧軍于鄭州，<span class="jiazhu">汴，皮變翻。鄆，音運。</span>靈曜引兵逆戰；兩軍不意其至，退軍滎澤，<span class="jiazhu">隋分滎陽縣置滎澤縣，唐屬鄭州。<span class="shu-ming">九域志</span>：在州西北四十五里。</span>淮西軍士潰去者什五六。鄭州士民皆驚，走入東都。忠臣將歸淮西，燧固執不可，曰：<span class="yinhao">「以順討逆，何憂不克，柰何自棄功名！」</span>堅壁不動。忠臣聞之，稍收散卒，數日皆集，軍勢復振。<span class="jiazhu">史言李忠臣因馬燧以成功。復，扶又翻。</span></p>
<p class="em2 strong" id="online_toc_72"><a class="gg-link" href="#online_toc_72"></a>戊辰，李正己奏克鄆、濮二州。壬申，李僧惠敗靈曜兵于雍丘。<span class="jiazhu">濮，博木翻。敗，補邁翻；下敗永同。</span>冬，十月，李忠臣、馬燧進擊靈曜，忠臣行汴南，燧行汴北，屢破靈曜兵；壬寅，與陳少遊前軍合，與靈曜大戰於汴州城西，靈曜敗，入城固守。癸卯，忠臣等圍之。</p>
<p class="em2 strong" id="online_toc_73"><a class="gg-link" href="#online_toc_73"></a>田承嗣遣田悅將兵救靈曜，敗永平、淄青兵於匡城，<span class="jiazhu">少，始照翻。匡城，漢長垣縣，隋開皇十六年，更名；時屬滑州。</span>乘勝進軍汴州，<span class="jiaozhusup">【章：十二行本「州」下有「乙巳」二字；乙十一行本同；張校同，云無註本亦無。】</span>營於城北數里。丙午，忠臣遣裨將李重倩將輕騎數百夜入其營，縱橫貫穿，<span class="jiazhu">縱，子容翻。穿，尺絹翻。</span>斬數十人而還，<span class="jiazhu">還，從宣翻，又如字。</span>營中大駭；忠臣、燧因以大軍乘之，鼓譟而入，悅衆不戰而潰。悅脫身北走，將士死者相枕藉，不可勝數。<span class="jiazhu">譟，則竈翻。枕，職任翻。藉，慈夜翻。勝，音升。</span>靈曜聞之，開門夜遁，汴州平。重倩，本奚也。丁未，靈曜至韋城，<span class="jiazhu">隋分白馬縣置韋城縣於古韋國之墟，故曰韋城；時屬滑州。<span class="shu-ming">九域志</span>：韋城縣在滑州東南五十里。</span>永平將杜如江擒之。</p>
<p class="em2 strong" id="online_toc_74"><a class="gg-link" href="#online_toc_74"></a>燧知忠臣暴戾，以己功讓之，不入汴城，<span class="jiazhu">將，卽亮翻。汴，皮變翻。</span>引軍西屯板橋。忠臣入城，果專其功；宋州刺史李僧惠與之爭功，忠臣因會擊殺之；又欲殺劉昌，昌遁逃得免。</p>
<p class="em2 strong" id="online_toc_75"><a class="gg-link" href="#online_toc_75"></a>甲寅，李勉械送李靈曜至京師；斬之。</p>
<p class="em2 strong" id="online_toc_76"><a class="gg-link" href="#online_toc_76"></a><span class="yinwen">11</span>十二月，丁亥，李正己、李寶臣並加同平章事。</p>
<p class="em2 strong" id="online_toc_77"><a class="gg-link" href="#online_toc_77"></a><span class="yinwen">12</span>涇原節度使馬璘疾亟，以行軍司馬段秀實知節度事，付以後事。秀實嚴兵以備非常，丙申，璘薨，<span class="jiazhu">使，疏吏翻。璘，離珍翻。<span class="shu-ming">考異</span>曰：<span class="shu-ming">實錄</span>：<span class="yinhao">「庚寅，璘薨。」</span><span class="shu-ming">段公別傳</span>曰：<span class="yinhao">「十二月十三日景申，馬公薨。十二年正月八日，奉制除涇州刺史、知節度事。」</span><span class="shu-ming">實錄</span>又云：<span class="yinhao">「丁酉，以段秀實知河東留後。」</span>按時馬璘新薨，秀實涇原留後，備禦吐蕃，豈可輟之使攝河東！蓋奏報未至，有斯命。尋聞璘薨，遂除涇原耳。亟，紀力翻。</span>軍中奔哭者數千人，喧咽門屛，秀實悉不聽入。命押牙馬頔治喪事於內，<span class="jiazhu">頔，徒歷翻。治，直之翻。</span>李漢惠接賓客於外，妻妾子孫位於堂，宗族位於庭，將佐位於前，牙士卒哭於營伍，百姓各守其家。有離立偶語於衢路，輒執而囚之；<span class="jiazhu"><span class="shu-ming">記·曲禮</span>曰：離立者不出中間。<span class="shu-ming">註</span>云：離，兩也。</span>非護喪從行者無得遠送。致祭拜哭，皆有儀節，送喪近遠，皆有定處，違者以軍法從事。都虞候史廷幹、兵馬使崔珍、十將張景華謀因喪作亂，秀實知之，奏廷幹入宿衞，徙珍屯靈臺，補景華外職，不戮一人，軍府晏然。<span class="jiazhu">自高仙芝喪師於大食，段秀實始見於史。其後責李嗣業不赴難；滏水之潰，保河清以濟歸師；在邠州，誅郭晞暴橫之卒；與馬璘議論不阿，及治喪，曲防周慮，以安軍府；最後笏擊朱泚，以身徇國：其事業風節，卓然表出於唐諸將中。</span></p>
<p class="em2 strong" id="online_toc_78"><a class="gg-link" href="#online_toc_78"></a>璘家富有無算，治第京師，甲於勳貴，<span class="jiazhu">以功勳致貴顯，故曰勳貴。治，直之翻。</span>中堂費二十萬緡，他室所減無幾，<span class="jiazhu">幾，居豈翻。</span>其子孫無行，<span class="jiazhu">行，下孟翻。</span>家貲尋盡。<span class="jiazhu">史言殖貨無厭者，適以爲不肖子孫之資。</span></p>
<p class="em2 strong" id="online_toc_79"><a class="gg-link" href="#online_toc_79"></a><span class="yinwen">13</span>戊戌，昭義節度使李承昭表稱疾篤；以澤潞行軍司馬李抱眞兼知磁、邢兩州留後。<span class="jiazhu">使，疏吏翻。磁，牆之翻。</span></p>
<p class="em2 strong" id="online_toc_80"><a class="gg-link" href="#online_toc_80"></a><span class="yinwen">14</span>庚戌，加淮西節度使李忠臣同平章事，仍領汴州刺史，治汴州。<span class="jiazhu">李忠臣破李靈曜，得汴州，卽以與之。汴，皮變翻。</span></p>
<div class="yeartoc" id="year_toc_777"><p class="strong" id="online_toc_81"><a class="gg-link" href="#online_toc_81"></a><span class="section" id="title-6"><span data-head-description="代宗睿文孝武皇帝中之下" data-head-level="h4" data-head-title="大曆十二年">十二年</span></span><span class="biaozhusup" data-rel="">（丁巳、七七七年）</span></p></div>
<p class="em2 strong" id="online_toc_82"><a class="gg-link" href="#online_toc_82"></a><span class="yinwen">1</span>春，三月，乙卯，兵部尙書、同平章事、鳳翔·懷澤潞·秦隴節度使李抱玉薨，<span class="jiazhu">尙，辰羊翻。</span>弟抱眞仍領懷澤潞留後。</p>
<p class="em2 strong" id="online_toc_83"><a class="gg-link" href="#online_toc_83"></a><span class="yinwen">2</span>癸亥，以河東行軍司馬鮑防爲河東節度使。防，襄州人也。</p>
<p class="em2 strong" id="online_toc_84"><a class="gg-link" href="#online_toc_84"></a><span class="yinwen">3</span>田承嗣竟不入朝，又助李靈曜，上復命討之。承嗣乃復上表謝罪。<span class="jiazhu">嗣，祥吏翻。朝，直遙翻。復，扶又翻。上，時掌翻。</span>上亦無如之何，庚午，悉復承嗣官爵，仍令不必入朝。<span class="jiazhu">令，力丁翻。</span></p>
<p class="em2 strong" id="online_toc_85"><a class="gg-link" href="#online_toc_85"></a><span class="yinwen">4</span>中書侍郎、同平章事元載專橫，<span class="jiazhu">載，祖亥翻，又音如字。橫，戶孟翻。</span>黃門侍郎、同平章事王縉附之，二人俱貪。載妻王氏<span class="jiazhu">載妻，王忠嗣之女。縉，音晉。</span>及子伯和、仲武，縉弟、妹及尼出入者，爭納賄賂。<span class="jiazhu">尼，女夷翻。</span>又以政事委羣吏，士之求進者，不結其子弟及主書卓英倩等，無由自達。上含容累年，載、縉不悛。<span class="jiazhu">悛，丑緣翻。</span></p>
<p class="em2 strong" id="online_toc_86"><a class="gg-link" href="#online_toc_86"></a>上欲誅之，恐左右漏泄，無可與言者，獨與左金吾大將軍吳湊謀之。湊，上之舅也。<span class="jiazhu">吳湊，章敬皇后弟也。</span>會有告載、縉夜醮圖爲不軌者，庚辰，上御延英殿，命湊收載、縉於政事堂，<span class="jiazhu">政事堂，在東省，屬門下。自中宗後，徙堂於中書省，則堂在右省也。按<span class="shu-ming">裴炎傳</span>：故事，宰相於門下省議事，謂之政事堂。故長孫無忌爲司空，房玄齡爲僕射，魏徵爲太子太師，皆知門下省事。至中宗時，裴炎爲中書令，執政事筆，故徙政事堂於中書省。載，祖亥翻，又音如字。縉，音晉。</span>又收仲武及卓英倩等繫獄。命吏部尙書劉晏與御史大夫李涵等鞫之，<span class="jiazhu">尙，辰羊翻。</span>問端皆出禁中，<span class="jiazhu">問端，猶今言問頭也。</span>仍遣中使詰以陰事，載、縉皆伏罪。<span class="jiazhu">使，疏吏翻。詰，去吉翻。</span>是日，先杖殺左衞將軍、知內侍省事董秀於禁中，乃賜載自盡於萬年縣。載請主者：<span class="yinhao">「願得快死！」</span>主者曰：<span class="yinhao">「相公須受少汚辱，<span class="jiazhu">相，息亮翻。少，詩沼翻。</span>勿怪！」</span>乃脫穢韈塞其口而殺之。<span class="jiazhu">韈，勿伐翻，足衣。塞，悉則翻。</span>王縉初亦賜自盡，劉晏謂李涵等曰：<span class="yinhao">「故事，重刑覆奏，況大臣乎！且法有首從，<span class="jiazhu">首，謂罪首。從，謂從坐。從，才用翻。</span>宜更稟進止。」</span>涵等從之。上乃貶縉栝州刺史。<span class="jiazhu">宋白曰：栝州，晉爲永嘉郡，隋改處州，尋爲栝州，因栝蒼山爲名。劉昫曰：京師東南四千二百七十八里。</span>載妻王氏，忠嗣之女也，及子伯和、仲武、季能皆伏誅。有司籍載家財，胡椒至八百石，<span class="jiazhu">嗣，祥吏翻。<span class="shu-ming">本草</span>曰：胡椒，生西戎，形如鼠李子，調食用之，味甚辛辣。徐表<span class="shu-ming">南中記</span>曰：生南海諸國。</span>他物稱是。<span class="jiazhu">稱，尺證翻。</span></p>
<p class="em2 strong" id="online_toc_87"><a class="gg-link" href="#online_toc_87"></a><span class="yinwen">5</span>夏，四月，壬午，以太常卿楊綰爲中書侍郎，禮部侍郎常袞爲門下侍郎，並同平章事。綰性清儉簡素，制下之日，朝野相賀。郭子儀方宴客，聞之，減坐中聲樂五分之四。<span class="jiazhu">朝，直遙翻。坐，徂臥翻。</span>京兆尹黎幹，騶從甚盛，<span class="jiazhu">騶，仄尤翻。從，才用翻。</span>卽日省之，止存十騎。中丞崔寬，第舍宏侈，亟毀撤之。</p>
<p class="em2 strong" id="online_toc_88"><a class="gg-link" href="#online_toc_88"></a><span class="yinwen">6</span>癸未，貶吏部侍郎楊炎、諫議大夫韓洄、包佶、<span class="jiazhu">佶，巨乙翻。</span>起居舍人韓會等，<span class="jiaozhusup">【章：十二行本「等」下有「十餘人」三字；乙十一行本同；退齋校同。】</span>皆載黨也。炎，鳳翔人。載常引有文學才望者一人親厚之，異日欲以代己，故炎及於貶。<span class="jiazhu">載，祖亥翻，又音如字。</span>洄，滉之弟。會，南陽人也。上初欲盡誅炎等，吳湊諫救百端，始貶官。</p>
<p class="em2 strong" id="online_toc_89"><a class="gg-link" href="#online_toc_89"></a><span class="yinwen">7</span>丁酉，吐蕃寇黎、雅州；<span class="jiazhu">武后大足元年，以雅州之漢源、飛越，巂州之陽山，置黎州。吐，從暾入聲。</span>西川節度使崔寧擊破之。</p>
<p class="em2 strong" id="online_toc_90"><a class="gg-link" href="#online_toc_90"></a><span class="yinwen">8</span>元載以仕進者多樂京師，惡其逼己，<span class="jiazhu">樂，音洛。惡，烏路翻。</span>乃制俸祿，厚外官而薄京官，京官不能自給，常從外官乞貸。楊綰、常袞奏京官俸太薄；<span class="jiazhu">貸，他代翻，又土得翻。俸，扶用翻。</span>己酉，詔加京官俸，歲約十五萬六千餘緡。<span class="jiazhu"><span class="shu-ming">唐會要</span>：開元二十四年，敕百官料錢宜合爲一色，都以月俸爲名，各據本官，隨月給付：一品三十千，二品二十四千，三品十七千，四品十一千，五品九千二百，六品五千三百，七品四千五十，八品二千四百七十五，九品一千九百一十七。至大曆十二年，加京官俸：三師、三公、侍中、中書令每月各一百二十貫文，中書、門下侍郎月各一百貫文，東宮三太、左·右僕射各八十貫文，東宮三少各七十貫文，尙書、御史大夫、太常卿各六十貫文，常侍、宗正卿、太子詹事、國子祭酒各五十貫文，左·右丞及諸司侍郎、給·舍·中丞·賓客·殿中·祕書監·司農等卿、將作等監各四十五貫文，太子二庶子、太常少卿各四十貫文，諫議、諸司少卿、少監各三十五貫文，國子司業、內侍、東宮三卿各三十貫文，郎中、侍御史、司天監、少詹事、諸王傅、國子博士、諭德、中允、中舍、殿中·祕書·太常·宗正丞各二十五貫文，殿中侍御史、著作郎、大理正、都水使者、總監、內常侍、內給事各二十貫文，員外郎、通事舍人、起居、王府長史各十八貫文，監察御史、臺主簿、補闕、王府司馬、司天少監、太子典內、太常博士·主簿、宗正主簿、門下錄事、中書主書各十五貫文，拾遺、司議、太子文學、祕書著作佐郎、國子·太學·四門·廣文博士、大理司直、詹事府丞及諸寺·監丞、謁者監、中書·門下主事各十二貫文，洗馬、贊善、諸寺·監主簿、詹事府司直各十貫文，評事八貫文，諸校正各六貫文，諸奉御、九成總監、諸王諮議·友、諸陵令各六貫二百文，城門、符寶、國子助敎、六局郎、王府掾屬、太常侍醫、文學、錄事參軍、主簿、記室、諸衞及六軍長史、兩市令、諸副總監、武庫署令、太公廟令各五貫三百文，太子通事舍人、東宮三寺丞、太學·廣文助敎、內坊丞、諸直長、內寺伯、千牛衞及諸率府長史、諸陵丞、諸陵署·諸王府判司、司竹·溫泉監、尙書都事、都水及諸總監丞、司天臺丞、太子侍醫、諸司上局署令、王府國令、苑四面副監、公主邑司令各四貫一百一十六文，國子·四門助敎、律·醫學博士、協律郎、內謁者、諸衞·六軍左·右衞率府等衞佐、諸王府參軍、大農·都省·兵·吏·禮·房考功主事、春坊錄事、司竹副監、諸司中局署令、都水主簿、諸司上局署及監廟司丞、司天臺靈臺郎·保章·挈壺正、太常針醫及醫監、尙醫局司醫各二貫四百七十文，太祝、奉禮、省中諸行主事、門下典儀、御史臺·殿中·祕書·內侍省·春坊·詹事府主事、諸寺監·諸衞·六軍諸司錄事、諸司中局署丞及大理獄丞、諸司監作監事、諸率府錄事、殿中省醫佐、食醫、奉輦、司庫、司廩、奉乘、鴻臚寺掌客、司儀、太僕主乘、內坊典直、司天臺司辰、司曆監、內侍省宮敎博士、東宮三寺主簿、太常太樂·鼓吹丞、醫正、按摩·呪禁·卜筮博士及針·醫·卜助敎、國子書·算博士及助敎、諸王府國丞·尉、諸總監主簿各一貫九百一十七文。武官：左右金吾大將軍各四十五貫文，六軍大將軍、左右金吾將軍各四十貫文，諸衞大將軍、六軍將軍各三十貫文，諸衞將軍各二十五貫文，諸衞及六軍中郎將、諸率府率、副率各一十貫五百六十七文，諸衞及六軍郎將、諸王府典軍副各九貫二百文，諸衞及六軍司陛、千牛及左右備身各五貫三百文，諸衞及六軍中候、太子千牛各四貫一百六十六文，諸衞及六軍司戈、太子備身各二貫四百七十五文，諸衞及六軍執戟及長上各一貫九百一十七文。京兆及諸府尹各八十貫文，少尹、兩縣令各五十貫文，奉先·昭應·醴泉等縣令、司錄各四十五貫文，畿令各四十貫文，判司、兩縣丞各三十五貫文，兩縣簿·尉、奉先等縣丞各三十貫文，奉先縣簿·尉、諸畿令各二十五貫文，畿簿、尉各二十貫文，參軍、文學博士、錄事各一十貫文。應給百司正員文武官月料錢外，檢校官同中書門下平章事，每月一百二十貫文；內侍省監，每月四十五貫文：每年約加一十五萬六千貫文。</span></p>
<p class="em2 strong" id="online_toc_91"><a class="gg-link" href="#online_toc_91"></a>五月，辛亥，詔自都團練使外，悉罷諸州團練守捉使。又令諸使非軍事要急，無得擅召刺史及停其職務，差人權攝。又定諸州兵，皆有常數，其召募給家糧、春冬衣者，謂之<span class="yinhao">「官健」</span>；差點土人，春夏歸農、秋冬追集、給身糧醬菜者，謂之<span class="yinhao">「團結」</span>。自兵興以來，州縣官俸給不一，重以元載、王縉隨情徇私，<span class="jiazhu">俸，扶用翻。重，直用翻。載，祖亥翻，又音如字。縉，音晉。</span>刺史月給或至千緡、或數十緡，至是，始定節度使以下至主簿、尉俸祿，<span class="jiazhu">緡，眉巾翻。使，疏吏翻。自是年定俸之後，至于會昌，則又倍之。節度使三十萬，都防禦使、副使、監軍十五萬，觀察使十萬，諸府尹、大都督府長史、都團練使·副使、上州刺史八萬，節度副使、中下州刺史、知軍事七萬，上州別駕五萬五千，長史、司馬五萬，觀察·團練判官、掌書記五萬，諸大都督府司錄參軍事、鴘赤縣令四萬五千，節度推官、支使、防禦判官、上州錄事參軍、畿縣上縣令四萬，諸大都督府判官、赤縣丞三萬五千，觀察·防禦·團練推官、巡官、鴘赤縣丞、兩赤縣主簿·尉、上州功曹參軍以下、上縣丞三萬，畿縣丞、鴘赤縣簿·尉二萬五千，畿縣上縣主簿、尉二萬。由會昌以前，其間世有增減，不可詳也。按<span class="shu-ming">類篇</span>；鴘，翻阮切，鷹二歲色。<span class="shu-ming">新·地理志</span>，唐京兆有赤縣、次赤縣。諸負郭，亦皆爲次赤縣。鴘赤，字義不可曉，蓋次赤也。</span>掊多益寡，上下有敍，法制粗立。<span class="jiazhu">粗，坐五翻。</span></p>
<p class="em2 strong" id="online_toc_92"><a class="gg-link" href="#online_toc_92"></a><span class="yinwen">9</span>庚午，上遣中使發元載祖父墓，斲棺棄尸，毀其家廟，焚其木主。戊寅，卓英倩等皆杖死。英倩之用事也，弟英璘橫於鄕里。<span class="jiazhu">璘，離珍翻。橫，戶孟翻。</span>及英倩下獄，<span class="jiazhu">下，戶嫁翻。</span>英璘遂據險作亂；上發禁兵討之，乙巳，金州刺史孫道平擊擒之。</p>
<p class="em2 strong" id="online_toc_93"><a class="gg-link" href="#online_toc_93"></a><span class="yinwen">10</span>上方倚楊綰，使釐革弊政，會綰有疾，秋，七月，己巳，薨。上痛悼之甚，謂羣臣曰：<span class="yinhao">「天不欲朕致太平，何奪朕楊綰之速！」</span></p>
<p class="em2 strong" id="online_toc_94"><a class="gg-link" href="#online_toc_94"></a><span class="yinwen">11</span>八月，癸未，賜東川節度使鮮于叔明姓李氏。<span class="jiazhu">使，疏吏翻。</span></p>
<p class="em2 strong" id="online_toc_95"><a class="gg-link" href="#online_toc_95"></a><span class="yinwen">12</span>元載、王縉之爲相也，上日賜以內廚御饌，可食十人，<span class="jiazhu">饌，雛戀翻，又雛晥翻。食，祥吏翻。</span>遂爲故事。癸卯，常袞與朱泚上言：<span class="yinhao">「餐錢已多，<span class="jiazhu">餐錢，蓋所謂食料錢也。泚，直禮翻，又音此。上，時掌翻。</span>乞停賜饌。」</span>許之。袞又欲辭堂封，同列不可而止。<span class="jiazhu">唐制，堂封，歲三千六百縑。興元後纔千一百，德宗尋復舊。</span>時人譏袞，以爲：<span class="yinhao">「朝廷厚祿，所以養賢，不能，當辭位，不當辭祿。」</span><span class="jiazhu">朝，直遙翻。</span></p>
<p class="margin2" id="online_toc_96"><a class="gg-link" href="#online_toc_96"></a>臣光曰：君子恥食浮於人；袞之辭祿，廉恥存焉，與夫固位貪祿者，不猶愈乎！<span class="jiazhu">夫，音扶。</span><span class="shu-ming">詩</span>云：『彼君子兮，不素餐兮！』<span class="jiazhu"><span class="shu-ming">詩·伐檀</span>之辭。</span>如袞者，亦未可以深譏也。</p>
<p class="em2 strong" id="online_toc_97"><a class="gg-link" href="#online_toc_97"></a><span class="yinwen">13</span>楊綰、常袞薦湖州刺史顏眞卿，<span class="jiazhu">大曆元年，眞卿以攻元載，貶峽州別駕，尋改爲吉州司馬，遷撫、湖二州刺史。</span>上卽日召還；<span class="jiazhu">還，從宣翻，又音如字。</span>甲辰，以爲刑部尙書。<span class="jiazhu">尙，辰羊翻。</span>綰、袞又薦淮南判官汲人關播，擢爲都官員外郎。<span class="jiazhu">唐都官郎，掌配役隸、簿錄俘囚，以給衣糧、藥療，以理訴競雪冤，凡公私良賤必周知之，屬刑部。</span></p>
<p class="em2 strong" id="online_toc_98"><a class="gg-link" href="#online_toc_98"></a><span class="yinwen">14</span>九月，辛酉，以四鎭、北庭行營兼涇原、鄭潁節度副使段秀實爲節度使。<span class="jiazhu"><span class="shu-ming">考異</span>曰：<span class="shu-ming">段公別傳</span>曰：<span class="yinhao">「自授鉞三五年間，西鄰無烽燧之警。」</span>又曰：<span class="yinhao">「戎帥論乞力陀慕公清德，不敢侵陵我疆。」</span><span class="shu-ming">舊傳</span>亦曰：<span class="yinhao">「三四年間，吐蕃不敢犯塞。」</span>按是月吐蕃寇原州。十二月，朱泚拒吐蕃，自涇州還。明年九月，吐蕃逼涇州。云三四年間不敢犯塞，蓋史家溢美之辭耳。</span>秀實軍令簡約，有威惠，奉身清儉，室無姬妾，非公會，未嘗飲酒聽樂。</p>
<p class="em2 strong" id="online_toc_99"><a class="gg-link" href="#online_toc_99"></a><span class="yinwen">15</span>吐蕃八萬衆軍於原州北長澤監，<span class="jiazhu">蓋長澤川，唐舊置馬監於此。吐，從暾入聲；下同。</span>己巳，破方渠，<span class="jiazhu">方渠，漢縣，屬北地郡，後省。中宗神龍三年，分馬嶺置方渠縣，屬慶州。宋白<span class="shu-ming">續通典</span>：靈州方渠鎭，宋初置通遠軍，秦長城在城北一里。</span>入拔谷；郭子儀使裨將李懷光救之，吐蕃退。庚午，吐蕃寇坊州。</p>
<p class="em2 strong" id="online_toc_100"><a class="gg-link" href="#online_toc_100"></a><span class="yinwen">16</span>冬，十月，乙酉，西川節度使崔寧奏大破吐蕃於望漢城。<span class="jiazhu">吐蕃築城於西山以望蜀，因名望漢城。使，疏吏翻。</span></p>
<p class="em2 strong" id="online_toc_101"><a class="gg-link" href="#online_toc_101"></a><span class="yinwen">17</span>先是，秋霖，河中府池鹽多敗。<span class="jiazhu">河中府管下安邑、解縣，皆有鹽池。先，悉薦翻。</span>戶部侍郎判度支韓滉恐鹽戶減稅，丁亥，奏雨雖多，不害鹽，仍有瑞鹽生。<span class="jiazhu">度，徒洛翻。滉，呼廣翻。宋白曰：大曆初，韓滉進漫生鹽，以爲靈瑞。後又奏乳鹽生。</span>上疑其不然，遣諫議大夫義興蔣鎭往視之。<span class="jiazhu">義興，漢陽羨縣地，晉置義興郡及縣，隋廢郡存縣，以屬常州。</span></p>
<p class="em2 strong" id="online_toc_102"><a class="gg-link" href="#online_toc_102"></a><span class="yinwen">18</span>吐蕃寇鹽、夏州，又寇長武；<span class="jiazhu">邠州宜祿縣有長武城。時郭子儀遣李懷光築長武城，據原首，臨涇水，俯瞰通道，吐蕃自是不敢輕犯。宋白曰：長武鎭，在鳳翔府麟遊縣界，西至涇州四十里。夏，戶雅翻。</span>郭子儀遣將拒卻之。<span class="jiazhu">將，卽亮翻。</span></p>
<p class="em2 strong" id="online_toc_103"><a class="gg-link" href="#online_toc_103"></a><span class="yinwen">19</span>以永平軍押牙匡城劉洽爲宋州刺史。<span class="jiazhu"><span class="shu-ming">考異</span>曰：<span class="shu-ming">舊·劉玄佐傳</span>云：<span class="yinhao">「李靈曜據汴州，洽將兵乘其無備，徑入宋州。」</span>按劉昌以宋州牙門將說李僧惠歸順，則是僧惠先已爲靈曜守宋州，朝廷因授宋州刺史耳。若僧惠未降，則洽不能得宋州；已降，則不敢取宋州。蓋僧惠已爲李忠臣所殺，洽因引兵據宋州耳。<span class="shu-ming">舊傳</span>欲以爲洽功，故云然，其實非也。永平軍治滑州。</span>仍以宋、泗二州隸永平軍。</p>
<p class="em2 strong" id="online_toc_104"><a class="gg-link" href="#online_toc_104"></a><span class="yinwen">20</span>京兆尹黎幹奏秋霖損稼，韓滉奏幹不實；上命御史按視，丁未，還奏：<span class="yinhao">「所損凡三萬餘頃。」</span>渭南令劉澡<span class="jiazhu">渭南縣，唐初屬華州，時屬雍州。宋白曰：郭緣生<span class="shu-ming">述征記</span>云：渭南縣，夷狄所置，謂苻、姚也。</span>阿附度支，<span class="jiazhu">謂阿附韓滉。度，徒洛翻。</span>稱縣境苗獨不損；御史趙計奏與澡同。上曰：<span class="yinhao">「霖雨溥博，豈得渭南獨無！」</span>更命御史朱敖視之，損三千餘頃。上歎息久之，曰：<span class="yinhao">「縣令，字人之官，不損猶應言損，迺不仁如是乎！」</span>貶澡南浦尉，<span class="jiazhu">後魏分朐䏰縣置漁泉縣，後周改曰萬川，隋改曰南浦，唐帶萬州。</span>計澧州司戶，而不問滉。<span class="jiazhu">澧，音禮。滉，呼廣翻。</span></p>
<p class="em2 strong" id="online_toc_105"><a class="gg-link" href="#online_toc_105"></a><span class="yinwen">21</span>十一月，壬子，山南西道節度使張獻恭奏破吐蕃萬餘衆於岷州。<span class="jiazhu">使，疏吏翻。吐，從暾入聲。</span></p>
<p class="em2 strong" id="online_toc_106"><a class="gg-link" href="#online_toc_106"></a><span class="yinwen">22</span>丙辰，蔣鎭還，奏言<span class="yinhao">「瑞鹽實如韓滉所言」</span>，仍上表賀，<span class="jiazhu">還，從宣翻，又音如字。上，時掌翻。</span>請宣付史臣，<span class="jiaozhusup">【章：十二行本「臣」下有「幷置神祠」四字；乙十一行本同；退齋校同。】</span>錫以嘉名。上從之，賜號寶應靈應池。<span class="jiazhu">賜號者，安邑池也。</span>時人醜之。</p>
<p class="em2 strong" id="online_toc_107"><a class="gg-link" href="#online_toc_107"></a><span class="yinwen">23</span>十二月，丙戌，朱泚自涇州還京師。<span class="jiazhu">朱泚自幽州入朝，遂留京師，因遣防秋而還。還，從宣翻，又音如字。</span></p>
<p class="em2 strong" id="online_toc_108"><a class="gg-link" href="#online_toc_108"></a><span class="yinwen">24</span>丁亥，崔寧奏破吐蕃十餘萬衆，斬首八千餘級。</p>
<p class="em2 strong" id="online_toc_109"><a class="gg-link" href="#online_toc_109"></a><span class="yinwen">25</span>庚子，以朱泚兼隴右節度使，知河西、澤潞行營。</p>
<p class="em2 strong" id="online_toc_110"><a class="gg-link" href="#online_toc_110"></a><span class="yinwen">26</span>平盧節度使李正己先有淄、青、齊、海、登、萊、沂、密、德、棣十州之地，及李靈曜之亂，諸道合兵攻之，所得之地，各爲己有，正己又得曹、濮、徐、兗、鄆五州，因自青州徙治鄆州，使其子前淄州刺史納守青州。<span class="jiaozhusup">【章：十二行本「州」下有「癸卯，以納爲青州刺史」九字；乙十一行本同；退齋校同；張校同，云無註本亦無。】</span><span class="jiazhu">濮，博木翻。鄆，音運。<span class="shu-ming">考異</span>曰：<span class="shu-ming">實錄</span>，此年二月丙戌，以納爲青州刺史，充淄、青留後。至此又云爲青州刺史。<span class="shu-ming">舊·正己傳</span>云：<span class="yinhao">「正己自青州徙居鄆州，使子納及腹心之將分理其地。」</span><span class="shu-ming">納傳</span>云：<span class="yinhao">「正己擊田承嗣，署奏留後，尋遷青州刺史。」</span>今從之。</span>正己用刑嚴峻，所在不敢偶語；然法令齊一，賦均而輕，擁兵十萬，雄據東方，鄰藩皆畏之。是時田承嗣據魏、博、相、衞、洺、貝、澶七州，<span class="jiazhu">澶州，漢東郡頓丘縣地。隋開皇十六年，分頓丘置澶淵縣，唐改曰澶水，避高祖諱也。武德四年，分黎州之澶水、魏州之頓丘、觀州置澶州，貞觀元年，州廢；大曆七年，田承嗣表以魏州之頓丘、臨黃，復置澶州。嗣，祥吏翻。相，息亮翻。洺，音名。澶，時連翻。</span>李寶臣據恆、易、趙、定、深、冀、滄七州，各擁衆五萬；梁崇義據襄、鄧、均、房、復、郢六州，有衆二萬；相與根據蟠結，雖奉事朝廷而不用其法令，<span class="jiazhu">恆，戶登翻。朝，直遙翻。</span>官爵、甲兵、租賦、刑殺皆自專之，上寬仁，一聽其所爲。朝廷或完一城，增一兵，輒有怨言，以爲猜貳，常爲之罷役；<span class="jiazhu">爲，于僞翻。</span>而自於境內築壘、繕兵無虛日。以是雖在中國名藩臣，而實如蠻貊異域焉。</p>
<div class="yeartoc" id="year_toc_778"><p class="strong" id="online_toc_111"><a class="gg-link" href="#online_toc_111"></a><span class="section" id="title-7"><span data-head-description="代宗睿文孝武皇帝中之下" data-head-level="h4" data-head-title="大曆十三年">十三年</span></span><span class="biaozhusup" data-rel="">（戊午、七七八年）</span></p></div>
<p class="em2 strong" id="online_toc_112"><a class="gg-link" href="#online_toc_112"></a><span class="yinwen">1</span>春，正月，辛酉，敕毀白渠支流碾磑以漑田。<span class="jiazhu">碾，尼展翻。磑，五對翻，磨也。公輸班作磑，後人又激水爲之，不煩人力，引水激輪，使自旋轉，謂之水磨。史炤曰：碾，磨也。磑，䃺也。</span>昇平公主有二磑，入見於上，請存之。<span class="jiazhu">見，賢遍翻。</span>上曰：<span class="yinhao">「吾欲以利蒼生，汝識吾意，當爲衆先。」</span>公主卽日毀之。</p>
<p class="em2 strong" id="online_toc_113"><a class="gg-link" href="#online_toc_113"></a><span class="yinwen">2</span>戊辰，回紇寇太原，河東押牙泗水李自良曰：<span class="jiazhu">紇，下沒翻。唐節度使置都押牙，牙前重職也，卽今制置使司帳前都提舉之職。泗水縣，屬兗州，漢之卞縣也。隋時分西界爲汶陽縣，於卞縣古城置泗水縣。</span><span class="yinhao">「回紇精銳遠來求鬬，難與爭鋒；不如築二壘於歸路，以兵戍之。虜至，堅壁勿與戰，彼師老自歸，乃出軍乘之。二壘抗其前，大軍蹙其後，無不捷矣。」</span>留後鮑防不從，遣大將焦伯瑜等逆戰；癸酉，遇虜於陽曲，<span class="jiazhu">將，卽亮翻。宋白曰：陽曲，漢舊縣；後漢末，移理於太原北四十五里；後魏南移於陽曲古城；隋改曰陽直，又移於汾陽故城，改曰汾陽縣，因漢汾陽縣名也；煬帝又改陽直，移理木井城，今縣是也。</span>大敗而還，死者萬餘人。回紇縱兵大掠。二月，代州都督張光晟擊破之於羊武谷，<span class="jiazhu">還，從宣翻，又音如字。紇，下沒翻。晟，成正翻。<span class="shu-ming">九域志</span>：代州崞縣有陽武寨。</span>乃引去。上亦不問回紇入寇之故，待之如初。</p>
<p class="em2 strong" id="online_toc_114"><a class="gg-link" href="#online_toc_114"></a><span class="yinwen">3</span>己亥，吐蕃遣其將馬重英帥衆四萬寇靈州，<span class="jiazhu">吐，從暾入聲。帥，讀曰率。</span>奪塡漢、御史、尙書三渠水口以弊屯田。<span class="jiazhu">史炤曰：三渠，謂塡漢渠、御史渠、尙書渠也。塡，讀曰鎭。</span></p>
<p class="em2 strong" id="online_toc_115"><a class="gg-link" href="#online_toc_115"></a><span class="yinwen">4</span>三月，甲戌，回紇使還，過河中，朔方軍士掠其輜重，<span class="jiazhu">朔方軍士之留屯河中者。使，疏吏翻。過，古禾翻，又古臥翻。輜，莊持翻。重，直用翻。</span>因大掠坊市。</p>
<p class="em2 strong" id="online_toc_116"><a class="gg-link" href="#online_toc_116"></a><span class="yinwen">5</span>夏，四月，甲辰，吐蕃寇靈州，朔方留後常謙光擊破之。</p>
<p class="em2 strong" id="online_toc_117"><a class="gg-link" href="#online_toc_117"></a><span class="yinwen">6</span>六月，戊戌，隴右節度使朱泚獻猫鼠同乳不相害者以爲瑞；<span class="jiazhu">泚，且禮翻，又音此。乳，如住翻。</span>常袞帥百官稱賀。<span class="jiazhu">帥，讀曰率。</span>中書舍人崔祐甫獨不賀，曰：<span class="yinhao">「物反常爲妖。猫捕鼠，乃其職也，今同乳，妖也。<span class="jiazhu">妖，於驕翻。</span>何乃賀爲！宜戒法吏之不察奸、邊吏之不禦寇者，以承天意。」</span>上嘉之。祐甫，沔之子也。<span class="jiazhu">崔沔，開元名臣。沔，彌兗翻。</span>秋，七月，<span class="jiaozhusup">【章：十二行本「月」下有「壬子」二字；乙十一行本同。】</span>以祐甫知吏部選事。祐甫數以公事與常袞爭，由是惡之。<span class="jiazhu">爲袞奏貶祐甫張本。選，須絹翻。數，所角翻。惡，烏路翻。</span></p>
<p class="em2 strong" id="online_toc_118"><a class="gg-link" href="#online_toc_118"></a><span class="yinwen">7</span>戊午，郭子儀奏以回紇猶在塞上，邊人恐懼，請遣邠州刺史渾瑊將兵鎭振武軍，<span class="jiazhu">邠，卑旻翻。瑊，古咸翻。將，卽亮翻，又音如字。振武軍，在單于都護府城內，秦、漢之雲中郡城也。宋白曰：振武軍，卽漢定襄郡之盛樂縣也，在陰山之陽，黃河之北。</span>從之。回紇始去。</p>
<p class="em2 strong" id="online_toc_119"><a class="gg-link" href="#online_toc_119"></a><span class="yinwen">8</span>辛未，吐蕃將馬重英二萬衆寇鹽、慶二州，<span class="jiazhu">重，直龍翻。</span>郭子儀遣朔<span class="jiaozhusup">【章：十二行本「朔」上有「河東」二字；乙十一行本同。】</span>方都虞候李懷光擊卻之。</p>
<p class="em2 strong" id="online_toc_120"><a class="gg-link" href="#online_toc_120"></a><span class="yinwen">9</span>八月，乙亥，成德節度使李寶臣請復姓張，許之。<span class="jiazhu">寶臣賜姓見二百二十二卷寶應元年。使，疏吏翻。</span></p>
<p class="em2 strong" id="online_toc_121"><a class="gg-link" href="#online_toc_121"></a><span class="yinwen">10</span>吐蕃二萬衆寇銀、麟州，略党項雜畜，<span class="jiazhu">吐，從暾入聲。銀州，漢西河郡圁陰縣地。麟州，漢新秦中之地。党，底朗翻。畜，許救翻。</span>郭子儀遣李懷光擊破之。</p>
<p class="em2 strong" id="online_toc_122"><a class="gg-link" href="#online_toc_122"></a><span class="yinwen">11</span>上悼念貞懿皇后不已，<span class="jiazhu">貞懿皇后，獨孤妃也，十年薨。</span>殯於內殿，累年不忍葬；丁酉，始葬于莊陵。<span class="jiazhu">莊陵在京兆三原縣西北五里。</span></p>
<p class="em2 strong" id="online_toc_123"><a class="gg-link" href="#online_toc_123"></a><span class="yinwen">12</span>九月，庚午，吐蕃萬騎下青石嶺，逼涇州；<span class="jiazhu">青石嶺在涇州保定縣西。宋白曰：臨涇城，直涇州西北九十里，其界有青石嶺。騎，奇寄翻。</span>詔郭子儀、朱泚與段秀實共卻之。</p>
<p class="em2 strong" id="online_toc_124"><a class="gg-link" href="#online_toc_124"></a><span class="yinwen">13</span>冬，十二月，丙戌，以吏部尙書、轉運·鹽鐵等使劉晏爲左僕射，知三銓及使職如故。<span class="jiazhu">尙，辰羊翻。射，寅謝翻。歐陽修曰：凡選有文武：文選，吏部主之；武選，兵部主之：皆爲三銓，尙書、侍郎分主之，尙書掌其一，侍郎分其二。</span></p>
<p class="em2 strong" id="online_toc_125"><a class="gg-link" href="#online_toc_125"></a><span class="yinwen">14</span>郭子儀入朝，命判官京兆杜黃裳主留務。李懷光陰謀代子儀，矯爲詔書，欲誅大將溫儒雅等。黃裳察其詐，以詰懷光；<span class="jiazhu">朝，直遙翻。將，卽亮翻。詰，去吉翻。</span>懷光流汗服罪。於是諸將之難制者，黃裳矯子儀之命，皆出之於外，軍府乃安。</p>
<p class="em2 strong" id="online_toc_126"><a class="gg-link" href="#online_toc_126"></a><span class="yinwen">15</span>以給事中杜亞爲江西觀察使。</p>
<p class="em2 strong" id="online_toc_127"><a class="gg-link" href="#online_toc_127"></a><span class="yinwen">16</span>上召江西判官李泌入見，<span class="jiazhu">泌，毗必翻。李泌出佐江西，見上卷五年。見，賢遍翻。</span>語以元載事，曰：<span class="yinhao">「與卿別八年，乃能誅此賊。賴太子發其陰謀，<span class="jiazhu">此歸功於太子耳。語，牛倨翻。</span>不然，幾不見卿。」</span>對曰：<span class="yinhao">「臣昔日固嘗言之。陛下知羣臣有不善，則去之；<span class="jiazhu">幾，居依翻。去，羌呂翻。</span>含容太過，故至於此。」</span>上曰：<span class="yinhao">「事亦應十全，不可輕發。」</span>上因言：<span class="yinhao">「朕面屬卿於路嗣恭，<span class="jiazhu">屬，之欲翻。</span>而嗣恭取載意，奏卿爲虔州別駕。嗣恭初平嶺南，獻琉璃盤，徑九寸，朕以爲至寶。及破載家，得嗣恭所遺載琉璃盤，徑尺。<span class="jiazhu">遺，于季翻。程大昌曰：<span class="shu-ming">漢·西域傳</span>：罽賓國有琥珀、流離。師古<span class="shu-ming">註</span>曰：<span class="shu-ming">魏略</span>云：大秦國出赤、白、黑、黃、青、綠、縹、紺、紅、紫十種流離。此蓋自然之物，采澤光潤，踰於衆玉。今俗所用，皆消冶石汁，加以衆藥，灌而爲之，虛脆不耐，實非眞物。按流離，今書附玉旁爲琉璃字，師古之記是矣，亦未得其詳也。<span class="shu-ming">穆天子傳</span>：天子東征，有采石之山，凡好石之器于是出。升山取采石，鑄以成器。<span class="shu-ming">註</span>云：采石，文采之石也。則鑄石爲器，古有之矣。顏氏謂爲自然之物，恐不詳也。<span class="shu-ming">北史·大月氏傳</span>：魏太武時，月氏人商販京師，自云能鑄石爲五色琉璃。於是采礦於山中，卽京師鑄之，旣成，光澤乃美於西方來者。自是琉璃遂賤。用此言推之，則雖西域琉璃，亦用石鑄，無自然生成者。兼外國奇產，中國未始無之，獨不聞有所謂眞琉璃也。然中國所鑄，有與西域異者。鑄之中國，色甚光鮮，而質則輕脆，沃以熱酒，隨手破裂。其來自海舶者，製差鈍樸，而色亦微暗。其可異者，雖百沸湯注之，與磁銀無異，了不復動，是名蕃琉璃也。蕃琉璃之異於中國，其別蓋如此，而未嘗聞以石琢之也。余謂路嗣恭所獻者，蓋師古所謂大秦琉璃自然之物。否則代宗何以謂之至寶哉！程大昌考之不詳耳。</span>俟其至，當與卿議之。」</span>泌曰：<span class="yinhao">「嗣恭爲人，小心，善事人，畏權勢，精勤吏事而不知大體。昔爲縣令，有能名；<span class="jiazhu">路嗣恭始名劍客，爲蕭關令，連徙神烏、姑臧二縣，考績爲天下最。玄宗以爲可嗣漢魯恭，因賜名。</span>陛下未暇知之，而爲載所用，故爲之盡力。陛下誠知而用之，彼亦爲陛下盡力矣。<span class="jiazhu">爲之、亦爲，于僞翻。</span>虔州別駕，臣自欲之，非其罪也。且嗣恭新立大功，<span class="jiazhu">卽謂平嶺南之功。</span>陛下豈得以一琉璃盤罪之邪！」</span>上意乃解，以嗣恭爲兵部尙書。<span class="jiazhu">邪，意耶。尙，辰羊翻。</span></p>
<p class="em2 strong" id="online_toc_128"><a class="gg-link" href="#online_toc_128"></a><span class="yinwen">17</span>郭子儀以朔方節度副使張曇性剛率，謂其以武人輕己，銜之；<span class="jiazhu">曇，徒含翻。銜，戶緘翻。</span>孔目官吳曜爲子儀所任，<span class="jiazhu">諸鎭州皆有孔目官，以綜理衆事，吏職也。言一孔一目，皆所綜理也。</span>因而構之。子儀怒，誣奏曇扇動軍衆，誅之。掌書記高郢力爭之，子儀不聽，奏貶郢猗氏丞。<span class="jiazhu">猗氏縣，屬河中府。宋白曰：本郇國地，猗頓於此起富，故曰猗氏。</span>旣而僚佐多以病求去，子儀悔之，悉薦之於朝，曰：<span class="yinhao">「吳曜誤我。」</span>遂逐之。<span class="jiazhu">史言郭子儀過而能改。朝，直遙翻。</span></p>
<p class="em2 strong" id="online_toc_129"><a class="gg-link" href="#online_toc_129"></a><span class="yinwen">18</span>常袞言於上曰：<span class="yinhao">「陛下久欲用李泌，<span class="jiazhu">泌，毗必翻。</span>昔漢宣帝欲用人爲公卿，必先試理人，請且以爲刺史，使周知人間利病，俟報政而用之。」</span><span class="jiazhu">太公治齊，五月而報政。伯禽治魯，三年而報政。常袞用此語也。</span></p>
<div class="yeartoc" id="year_toc_779"><p class="strong" id="online_toc_130"><a class="gg-link" href="#online_toc_130"></a><span class="section" id="title-8"><span data-head-description="代宗睿文孝武皇帝中之下" data-head-level="h4" data-head-title="大曆十四年">十四年</span></span><span class="biaozhusup" data-rel="">（己未、七七九年）</span></p></div>
<p class="em2 strong" id="online_toc_131"><a class="gg-link" href="#online_toc_131"></a><span class="yinwen">1</span>春，正月，壬戌，以李泌爲澧州刺史。<span class="jiazhu">澧，音禮。</span></p>
<p class="em2 strong" id="online_toc_132"><a class="gg-link" href="#online_toc_132"></a><span class="yinwen">2</span>二月，癸未，魏博節度使田承嗣薨。<span class="jiazhu">使，疏吏翻。嗣，祥吏翻。</span>有子十一人，以其姪中軍兵馬使悅爲才，使知軍事，而諸子佐之。甲申，以悅爲魏博留後。<span class="jiazhu">爲田緒殺悅張本。</span></p>
<p class="em2 strong" id="online_toc_133"><a class="gg-link" href="#online_toc_133"></a><span class="yinwen">3</span>淮西節度使李忠臣，貪殘好色，將吏妻女美者，多逼淫之，悉以軍政委妹壻節度副使張惠光。惠光挾勢暴橫，軍州苦之。忠臣復以惠光子爲牙將，暴橫甚於其父。<span class="jiazhu">好，呼到翻。橫，戶孟翻。復，扶又翻。將，卽亮翻。</span>左廂都虞候李希烈，忠臣之族子也，爲衆所服。希烈因衆心怨怒，三月，丁未，與大將丁暠等<span class="jiazhu">暠，古老翻。</span>殺惠光父子而逐忠臣。忠臣單騎奔京師，<span class="jiazhu">騎，奇寄翻。</span>上以其有功，<span class="jiazhu">吐蕃寇京師，忠臣先諸鎭赴援，又有平李靈曜之功。</span>使以檢校司空、同平章事留京師；以希烈爲蔡州刺史、淮西留後。<span class="jiazhu">爲李希烈以淮、蔡畔援張本。</span>以永平節度使李勉兼汴州刺史，增領汴、潁二州，徙鎭汴州。<span class="jiazhu">永平軍本治滑州。汴，皮變翻。</span></p>
<p class="em2 strong" id="online_toc_134"><a class="gg-link" href="#online_toc_134"></a><span class="yinwen">4</span>辛酉，以容管經略使王翃爲河中少尹、知府事。河東副元帥留後部將凌正暴橫，翃抑之。<span class="jiazhu">使，疏吏翻。翃，戶萌翻。少，始照翻。帥，所類翻。將，卽亮翻。橫，戶孟翻。</span>正與其徒乘夜作亂，翃知之，故縮漏水數刻以差其期，賊驚，潰走，擒正，誅之，軍府乃安。</p>
<p class="em2 strong" id="online_toc_135"><a class="gg-link" href="#online_toc_135"></a><span class="yinwen">5</span>成德節度使張寶臣旣請復姓，<span class="jiazhu">去年寶臣請復姓張。</span>又不自安，更請賜姓；夏，四月，癸未，復賜姓李。<span class="jiazhu">復，扶又翻。</span></p>
<p class="em2 strong" id="online_toc_136"><a class="gg-link" href="#online_toc_136"></a><span class="yinwen">6</span>五月，癸卯，上始有疾，辛酉，制皇太子監國。<span class="jiazhu">監，古銜翻。</span>是夕，上崩于紫宸之內殿，<span class="jiazhu">上年五十二。紫宸殿在東內宣政殿之北，蓬萊殿之南。</span>遺詔以郭子儀攝冢宰。癸亥，德宗卽位，在諒陰中，動遵禮法；嘗召韓王迥食，<span class="jiazhu">迥，德宗弟也。</span>食馬齒羹，不設鹽、酪。<span class="jiazhu">馬齒，莧也。酪，音洛；乳酪也。</span></p>
<p class="em2 strong" id="online_toc_137"><a class="gg-link" href="#online_toc_137"></a><span class="yinwen">7</span>常袞性剛急，爲政苛細，不合衆心。時羣臣朝夕臨，<span class="jiazhu">臨，力鴆翻，哭也。</span>袞哭委頓，從吏或扶之。<span class="jiazhu">從，才用翻。</span>中書舍人崔祐甫指以示衆曰：<span class="yinhao">「臣哭君前，有扶禮乎！」</span>袞聞，益恨之。會議羣臣喪服，袞以爲：<span class="yinhao">「禮，臣爲君斬衰三年。<span class="jiazhu">爲，于僞翻。衰，倉回翻。</span>漢文權制，猶三十六日。<span class="jiazhu">事見十五卷前漢文帝後七年。</span>高宗以來，皆遵漢制。及玄宗、肅宗之喪，始服二十七日。今遺詔云，『天下吏人，三日釋服。』古者卿大夫從君而服，皇帝二十七日而除，在朝羣臣亦當如之。」</span>祐甫以爲：<span class="yinhao">「遺詔，無朝臣、庶人之別。<span class="jiazhu">朝，直遙翻；下同。別，彼列翻。</span>朝野內外，莫非天下，凡百執事，孰非吏人！皆應<span class="jiaozhusup">【章：十二行本「應」下有「三日」二字；乙十一行本同；退齋校同。】</span>釋服。」</span>相與力爭，聲色陵厲。袞不能堪，乃奏祐甫率情變禮，請貶潮州刺史；上以爲太重，閏月，壬申，貶祐甫爲河南少尹。</p>
<p class="em2 strong" id="online_toc_138"><a class="gg-link" href="#online_toc_138"></a>初，肅宗之世，天下務殷，宰相常有數人，更直決事，<span class="jiazhu">更，工衡翻。</span>或休沐各歸私第，詔直事者代署其名而奏之，自是踵爲故事。時郭子儀、朱泚雖以軍功爲宰相，皆不預朝政，袞獨居政事堂，<span class="jiazhu">唐初，政事堂在門下省。裴炎自侍中遷中書令，乃徙政事堂於中書省。三省長官議事於此。</span>代二人署名奏祐甫。祐甫旣貶，二人表言其非罪，上問：<span class="yinhao">「卿向言可貶，今云非罪，何也？」</span>二人對，初不知。上初卽位，以袞爲欺罔，大駭。甲辰，百官衰絰，序立于月華門，<span class="jiazhu">程大昌曰：按<span class="shu-ming">六典</span>，宣政殿前有兩廡，兩廡各自有門。其東曰日華，日華之東則門下省也。西廊有門曰月華，月華之西則中書省也。衰，倉回翻。</span>有制，貶袞爲潮州刺史，<span class="jiazhu">潮州，去京師五千許里。</span>以祐甫爲門下侍郎、同平章事，聞者震悚。祐甫至昭應而還。<span class="jiazhu">昭應縣，本新豐縣，垂拱二年，改曰應山；神龍元年，復故名；玄宗更名昭應；隋新豐治古新豐城北；天寶昭應縣治昭應宮北。還，從宣翻，又音如字。</span>旣而羣臣喪服竟用袞議。</p>
<p class="em2 strong" id="online_toc_139"><a class="gg-link" href="#online_toc_139"></a>上時居諒陰，庶政皆委於祐甫，所言無不允。初，至德以後，天下用兵，諸將競論功賞，故官爵不能無濫。及永泰以來，天下稍平，而元載、王縉秉政，四方以賄求官者相屬於門，<span class="jiazhu">將，卽亮翻。論，魯昆翻。載，祖亥翻，又音如字。縉，音晉。屬，之欲翻。</span>大者出於載、縉，小者出於卓英倩等，皆如所欲而去。及常袞爲相，思革其弊，杜絕僥幸，四方奏請，一切不與；而無所甄別，賢愚同滯。<span class="jiazhu">相，息亮翻。僥，堅堯翻。甄，稽延翻，察也。別，彼列翻。</span>崔祐甫代之，欲收時望，推薦引拔，常無虛日；作相未二百日，除官八百人，<span class="jiazhu"><span class="shu-ming">考異</span>曰：<span class="shu-ming">舊紀</span>云：<span class="yinhao">「祐甫作相未逾年，凡除吏幾八百員，多稱允當。」</span>今從<span class="shu-ming">建中實錄</span>。</span>前後相矯，終不得其適。上嘗謂祐甫曰：<span class="yinhao">「人或謗卿，所用多涉親故，何也？」</span>對曰：<span class="yinhao">「臣爲陛下選擇百官，<span class="jiazhu">爲，于僞翻。</span>不敢不詳愼。苟平生未之識，何以諳其才行而用之。」</span><span class="jiazhu">諳，烏含翻。行，下孟翻；下同。</span>上以爲然。</p>
<p class="margin2" id="online_toc_140"><a class="gg-link" href="#online_toc_140"></a>臣光曰：臣聞用人者，無親疏、新故之殊，惟賢、不肖之爲察。其人未必賢也，以親故而取之，固非公也；苟賢矣，以親故而捨之，亦非公也。夫天下之賢，固非一人所能盡也，若必待素識熟其才行而用之，所遺亦多矣。<span class="jiazhu">夫，音扶。行，下孟翻。</span>古之爲相者則不然，舉之以衆，取之以公。衆曰賢矣，己雖不知其詳，姑用之，待其無功，然後退之，有功則進之；所舉得其人則賞之，非其人則罰之。進退賞罰，皆衆人所共然也，己不置豪髮之私於其間。苟推是心以行之，又何遺賢曠官之足病哉！</p>
<p class="em2 strong" id="online_toc_141"><a class="gg-link" href="#online_toc_141"></a><span class="yinwen">8</span>詔罷省四方貢獻之不急者，又罷梨園使及樂工三百餘人，<span class="jiazhu">使，疏吏翻。梨園事始二百一十一卷玄宗開元二年。程大昌曰：梨園在光化門北。光化門者，禁苑南面西頭第一門。</span>所留者悉隸太常。</p>
<p class="em2 strong" id="online_toc_142"><a class="gg-link" href="#online_toc_142"></a><span class="yinwen">9</span>郭子儀以司徒、中書令領河中尹、靈州大都督、單于·鎭北大都護、關內·河東副元帥、朔方節度、關內支度·鹽池·六城水運大使、押蕃部幷營田及河陽道觀察等使，<span class="jiazhu">河中、靈、夏皆有鹽池。朔方塞下有六城。單，音蟬。帥，所類翻。使，疏吏翻。</span>權任旣重，功名復大，<span class="jiazhu">復，扶又翻。</span>性寬大，政令頗不肅，代宗欲分其權而難之，久不決。甲申，詔尊子儀爲尙父，<span class="jiazhu">太公望爲周師尙父。說者謂可尙可父，天子師也。</span>加太尉兼中書令，增實封滿二千戶，月給千五百人糧、二百馬食，子弟、諸壻遷官者十餘人，所領副元帥諸使悉罷之；以其裨將河東、朔方都虞候李懷光爲河中尹、邠·寧·慶·晉·絳·慈·隰節度使，以朔方留後兼靈州長史常謙光爲靈州大都督、西受降城·定遠·天德·鹽·夏·豐等軍州節度使，振武軍使渾瑊爲單于大都護、東·中二受降城、振武·鎭北·綏·銀·麟·勝等軍州節度使，分領其任。<span class="jiazhu">將，卽亮翻。邠，卑旻翻。長，知兩翻。降，戶江翻。夏，戶雅翻。渾，戶昆翻，又戶本翻。瑊，古咸翻。</span></p>
<p class="em2 strong" id="online_toc_143"><a class="gg-link" href="#online_toc_143"></a><span class="yinwen">10</span>丙戌，詔曰：<span class="yinhao">「澤州刺史李鷃<span class="jiazhu">鷃，烏諫翻。</span>上<span class="shu-ming">慶雲圖</span>。<span class="jiazhu">上，時掌翻；下得上、上言同。</span>朕以時和年豐爲嘉祥，以進賢顯忠爲良瑞，如卿雲、靈芝、珍禽、奇獸、怪草、異木，何益於人！<span class="jiazhu">卿雲，卽慶雲也。</span>布告天下，自今有此，無得上獻。」</span>內莊宅使上言諸州有官租萬四千餘斛，上令分給所在充軍儲。先是，諸國屢獻馴象，凡四十有二，<span class="jiazhu">令，力丁翻。先，悉薦翻。</span>上曰：<span class="yinhao">「象費豢養而違物性，將安用之！」</span>命縱於荊山之陽，<span class="jiazhu">此<span class="shu-ming">禹貢</span>所謂<span class="yinhao">「導汧及岐至于荊山」</span>者也。唐屬京兆富平縣界。</span>及豹、貀、鬬雞、獵犬之類，悉縱之；<span class="jiazhu">貀，似豹，無前足，音女滑翻。史炤曰：貀，似狸，蒼黑，無前足，善捕鼠。</span>又出宮女數百人。於是中外皆悅，淄青軍士，至投兵相顧曰：<span class="yinhao">「明主出矣，吾屬猶反乎！」</span><span class="jiazhu">淄，莊持翻。</span></p>
<p class="em2 strong" id="online_toc_144"><a class="gg-link" href="#online_toc_144"></a><span class="yinwen">11</span>戊子，以淮西留後李希烈爲節度使。<span class="jiazhu">使，疏吏翻。</span></p>
<p class="em2 strong" id="online_toc_145"><a class="gg-link" href="#online_toc_145"></a><span class="yinwen">12</span>辛卯，以河陽鎭遏使馬燧爲河東節度使。河東承百井之敗，<span class="jiazhu">謂去年鮑防之敗也。按<span class="shu-ming">東都事略·張齊賢傳</span>：柏井在幷州城北四十里。宋朝徙幷州城於陽曲縣。</span>騎士單弱，燧悉召牧馬廝役，得數千人，敎之數月，皆爲精騎。<span class="jiazhu">騎，奇寄翻。</span>造甲必爲長短三等，稱其所衣，<span class="jiazhu">稱，尺證翻。衣，於旣翻。</span>以便進趨。又造戰車，行則載兵甲，止則爲營陳，或塞險以遏奔衝；<span class="jiazhu">陳，讀曰陣。塞，悉則翻。</span>器械無不精利。居一年，得選兵三萬。辟兗州人張建封爲判官，署李自良代州刺史，委任之。</p>
<p class="em2 strong" id="online_toc_146"><a class="gg-link" href="#online_toc_146"></a><span class="yinwen">13</span>兵部侍郎黎幹，狡險諛佞，與宦官特進劉忠翼相親善。忠翼本名清潭，恃寵貪縱。二人皆爲衆所惡。<span class="jiazhu">惡，烏路翻。</span>時人或言幹、忠翼嘗勸代宗立獨孤貴妃爲皇后，妃子韓王迥爲太子。上卽位，幹密乘轝詣忠翼謀事；事覺，丙申，幹、忠翼並除名長流，至藍田，賜死。</p>
<p class="em2 strong" id="online_toc_147"><a class="gg-link" href="#online_toc_147"></a><span class="yinwen">14</span>以戶部侍郎判度支韓滉爲太常卿，以吏部尙書劉晏判度支。<span class="jiazhu">度，徒洛翻。滉，呼廣翻。尙，辰羊翻。</span>先是晏、滉分掌天下財賦，<span class="jiazhu">先，悉薦翻。大曆六年，韓滉判度支。分掌財賦，當在此時。</span>晏掌江<span class="jiaozhusup">【章：十二行本「江」作「河」；乙十一行本同；退齋校同。】</span>南、山南、江淮、嶺南，滉掌關內、河東、劍南，至是，晏始兼之。上素聞滉掊克過甚；<span class="jiazhu">掊，蒲侯翻。</span>故罷其利權，尋出爲晉州刺史。<span class="jiazhu">晉州，治臨汾縣，古平陽也，京師東北七百二十五里。</span></p>
<p class="em2 strong" id="online_toc_148"><a class="gg-link" href="#online_toc_148"></a>至德初，第五琦始榷鹽以佐軍用，<span class="jiazhu">事見二百一十九卷至德元載。琦，音奇。榷，古岳翻。</span>及劉晏代之，法益精密。初歲入錢六十萬緡，末年所入逾十倍，而人不厭苦。大曆末，計一歲<span class="jiaozhusup">【章：十二行本「歲」下有「征賦」二字；乙十一行本同。】</span>所入總一千二百萬緡，<span class="jiazhu">緡，眉巾翻。</span>而鹽利居其太半。以鹽爲漕傭，自江、淮至渭橋，<span class="jiazhu">此東渭橋也。</span>率萬斛傭七千緡，自淮以北，列置巡院，擇能吏主之，不煩州縣而集事。</p>
<p class="em2 strong" id="online_toc_149"><a class="gg-link" href="#online_toc_149"></a><span class="yinwen">15</span>六月，己亥朔，赦天下。</p>
<p class="em2 strong" id="online_toc_150"><a class="gg-link" href="#online_toc_150"></a><span class="yinwen">16</span>西川節度使崔寧、永平節度使李勉並同平章事。<span class="jiazhu">使，疏吏翻。</span></p>
<p class="em2 strong" id="online_toc_151"><a class="gg-link" href="#online_toc_151"></a><span class="yinwen">17</span>詔：<span class="yinhao">「天下冤滯，州府不爲理，<span class="jiazhu">爲，于僞翻。</span>聽詣三司使，<span class="jiazhu">所謂三司使，卽御史中丞、中書省舍人、門下省給事中也。三人者，各以一司官來朝堂受詞，故謂之三司，非五代時理財之三司使也。</span>以中丞、舍人、給事中各一人，日於朝堂受詞。推決尙未盡者，聽撾登聞鼓。<span class="jiazhu">唐時登聞鼓，在西朝堂之前。撾，側瓜翻。</span>自今無得復奏置寺觀<span class="jiazhu">復，扶又翻。</span>及請度僧尼。」</span>於是撾登聞鼓者甚衆。右金吾將軍裴諝上疏，<span class="jiazhu">諝，私呂翻。</span>以爲：<span class="yinhao">「訟者所爭皆細故，若天子一一親之，則安用吏理乎！」</span>上乃悉歸之有司。</p>
<p class="em2 strong" id="online_toc_152"><a class="gg-link" href="#online_toc_152"></a><span class="yinwen">18</span>制：<span class="yinhao">「應山陵制度，務從優厚，當竭帑藏以供其費。」</span><span class="jiazhu">帑，他朗翻。藏，徂浪翻。</span>刑部員外郎令狐峘上疏諫，<span class="jiazhu">令，力丁翻。峘，胡登翻。上，時掌翻。</span>其略曰：<span class="yinhao">「臣伏讀遺詔，務從儉約，若制度優厚，豈顧命之意邪！」</span><span class="jiazhu">邪，音耶。</span>上答詔，略曰：<span class="yinhao">「非唯中朕之病，<span class="jiazhu">中，竹仲翻。</span>抑亦成朕之美，敢不聞義而徙！」</span>峘，德棻之玄孫也。<span class="jiazhu">令狐德棻，事太宗。棻，扶分翻。</span></p>
<p class="em2 strong" id="online_toc_153"><a class="gg-link" href="#online_toc_153"></a><span class="yinwen">19</span>庚子，立皇子誦爲宣王，謨爲舒王，諶爲通王，諒爲虔王，詳爲肅王。乙巳，立皇弟迺爲益，傀爲蜀王。<span class="jiazhu">諶，氏壬翻。傀，口猥翻，又公回翻。皆以州名爲王國名。</span><span class="jiaozhusup">【嚴：「傀」改「遂」。】</span></p>
<p class="em2 strong" id="online_toc_154"><a class="gg-link" href="#online_toc_154"></a><span class="yinwen">20</span>丙午，舉先天故事，六品以上清望官，雖非供奉、侍衞之官，日令二人更直待制，以備顧問。<span class="jiazhu"><span class="shu-ming">新志</span>曰：初，太宗卽位，命京官五品以上更宿中書、門下兩省，以備訪問。永徽中，命弘文館學士一人日待制於武德殿西門。文明元年，詔京官五品以上清官日一人待制于章善、明福門。先天末，又命朝集使六品以上隨仗待制。永泰時，勳臣罷節制，無職事，皆待制於集賢門，凡十三人。崔祐甫爲相，建議文官一品以下更直待制。其後著令，正衙待制官日二人。宋白曰：時祐甫奏准元敕文官一品以下更直待制，其待制官，待奏事官盡，然後趨出，便於內廊賜待進止，至酉時然後放。令，力丁翻。更，工衡翻；下同。</span></p>
<p class="em2 strong" id="online_toc_155"><a class="gg-link" href="#online_toc_155"></a><span class="yinwen">21</span>庚戌，以朱泚爲鳳翔尹。<span class="jiazhu">泚，且禮翻，又音此。</span></p>
<p class="em2 strong" id="online_toc_156"><a class="gg-link" href="#online_toc_156"></a><span class="yinwen">22</span>代宗優寵宦官，奉使四方者，不禁其求取。嘗遣中使賜妃族，還，問所得頗少，<span class="jiazhu">使，疏吏翻。還，從宣翻，又音如字。少，詩沼翻。</span>代宗不悅，以爲輕我命；妃懼，遽以私物償之。由是中使公求賂遺，無所忌憚。<span class="jiazhu">遺，于季翻。</span>宰相嘗貯錢於閤中，每賜一物，宣一旨，無徒還者；<span class="jiazhu">相，息亮翻。貯，丁呂翻。</span>出使所歷州縣，移文取貨，與賦稅同，皆重載而歸。上素知其弊。遣中使邵光超賜李希烈旌節；希烈贈之僕、馬及縑七百匹，黃茗二百斤。<span class="jiazhu">茗，莫迥翻；茶之晚取者。</span>上聞之，怒，杖光超六十而流之。於是中使之未歸者，皆潛棄所得於山谷，雖與之，莫敢受。</p>
<p class="em2 strong" id="online_toc_157"><a class="gg-link" href="#online_toc_157"></a><span class="yinwen">23</span>甲子，以神策都知兵馬使、右領軍大將軍王駕鶴爲東都園苑使，<span class="jiazhu">東都園苑使，唐初苑總監之職也。</span>以司農卿白琇珪代之，<span class="jiazhu">琇，息救翻。</span>更名志貞。駕鶴典禁兵十餘年，權行中外，<span class="jiaozhusup">【章：十二行本「外」下有「詔下」二字；乙十一行本同。】</span>上恐其生變；崔祐甫召駕鶴與語，留連久之，琇珪已視事矣。</p>
<p class="em2 strong" id="online_toc_158"><a class="gg-link" href="#online_toc_158"></a><span class="yinwen">24</span>李正己畏上威名，表獻錢三十萬緡；上欲受之恐見欺，卻之則無辭。崔祐甫請遣使慰勞淄青將士，<span class="jiazhu">使，疏吏翻。勞，力到翻。將，卽亮翻。</span>因以正己所獻錢賜之，使將士人人戴上恩；又諸道聞之，知朝廷不重貨財。上悅，從之。正己大慙服。天下以爲太平之治，庶幾可望焉。<span class="jiazhu">治，直吏翻。幾，居衣翻。</span></p>
<p class="em2 strong" id="online_toc_159"><a class="gg-link" href="#online_toc_159"></a><span class="yinwen">25</span>秋，七月，戊辰朔，日有食之。</p>
<p class="em2 strong" id="online_toc_160"><a class="gg-link" href="#online_toc_160"></a><span class="yinwen">26</span>禮儀使、吏部尙書顏眞卿上言：<span class="yinhao">「上元中，政在宮壼，始增祖宗之諡；<span class="jiazhu">尙，辰羊翻。上，時掌翻。壼，苦本翻；宮中道也。按咸亨五年八月十五日，改元上元，是日追尊高祖、太宗。政在宮壼，謂武后專政也。</span>玄宗末，姦臣竊命，累聖之諡，有加至十一字者。<span class="jiazhu">按天寶十三載，加祖宗諡號幷廟號皆爲九字。而羣臣上玄宗尊號凡十四字。未知顏眞卿所謂加至十一字何帝也。諡，神至翻。</span>按周之文、武，稱文不稱武，言武不稱文，豈盛德所不優乎？蓋羣臣稱其至者故也。故諡多不爲褒，少不爲貶。<span class="jiazhu">少，始紹翻。</span>今累聖諡號太廣，有踰古制，請自中宗以上皆從初諡，<span class="jiazhu">初諡，高祖太武皇帝，太宗文皇帝，高宗天皇大帝，中宗孝和皇帝。</span>睿宗曰聖眞皇帝，玄宗曰孝明皇帝，肅宗曰宣皇帝，以省文尙質，正名敦本。」</span>上命百官集議，儒學之士，皆從眞卿議；獨兵部侍郎袁傪，<span class="jiazhu">傪，昌含翻，又七感翻。</span>官以兵進，奏言：<span class="yinhao">「陵廟玉册、木主皆已刊勒，不可輕改，」</span>事遂寢。不知陵中玉册所刻，乃初諡也。<span class="jiazhu">按唐陵中玉册，自睿宗聖眞皇帝以上所刻皆初諡。然玄宗諡册曰至道大聖大明孝皇帝，肅宗諡册曰文明武德大聖大宣孝皇帝。袁傪所謂木主、玉册皆已刊勒，有見乎此耳。</span></p>
<p class="em2 strong" id="online_toc_161"><a class="gg-link" href="#online_toc_161"></a><span class="yinwen">27</span>初，代宗之世，事多留滯，四夷使者及四方奏計，或連歲不遣，乃於右銀臺門<span class="jiazhu">使，疏吏翻。右銀臺門在東內宮城西面。又北，則九仙門。</span>置客省以處之；<span class="jiazhu">處，昌呂翻。</span>及上書言事<span class="jiaozhusup">【章：十二行本「事」下有「孟浪者」三字；乙十一行本同；退齋校同。】</span>失職未敍，亦置其中，動經十歲。常有數百人，幷部曲、畜產動以千計，度支廩給，其費甚廣。<span class="jiazhu">度，徒洛翻。</span>上悉命疏理，拘者出之，事竟者遣之，當敍者任之，歲省穀萬九千二百斛。</p>
<p class="em2 strong" id="online_toc_162"><a class="gg-link" href="#online_toc_162"></a><span class="yinwen">28</span>壬申，毀元載、馬璘、劉忠翼之第。<span class="jiazhu">載，祖亥翻，又音如字。璘，離珍翻。</span>初，天寶中，貴戚第舍雖極奢麗，而垣屋高下，猶存制度，然李靖家廟已爲楊氏馬廐矣。及安、史亂後，法度墮弛，<span class="jiazhu">墮，讀曰隳。</span>大臣將帥<span class="jiaozhusup">【章：十二行本「帥」下有「宦官」二字；乙十一行本同。】</span>競治第舍，各窮其力而後止，時人謂之木妖。<span class="jiazhu">將，卽亮翻。帥，所類翻。治，直之翻。妖，於驕翻。</span>上素疾之，故毀其尤者，仍命馬氏獻其園，隸宮司，<span class="jiazhu">宮司，掌宮禁園禦者也。</span>謂之奉成園。<span class="jiazhu"><span class="shu-ming">雍錄</span>：奉成園在安邑坊。自丹鳳門南出，東街第六坊，爲安邑坊。</span></p>
<p class="em2 strong" id="online_toc_163"><a class="gg-link" href="#online_toc_163"></a><span class="yinwen">29</span>癸丑，<span class="jiaozhusup">【嚴：「丑」改「酉」。】</span>減常貢宮中服用錦千匹、服玩數千事。</p>
<p class="em2 strong" id="online_toc_164"><a class="gg-link" href="#online_toc_164"></a><span class="yinwen">30</span>庚辰，詔回紇諸胡在京師者，各服其服，無得效華人。先是回紇留京師者常千人，<span class="jiazhu">紇，下沒翻。先，悉薦翻。</span>商胡僞服而雜居者又倍之，縣官日給饔餼，<span class="jiazhu">熟曰饔，生曰餼，餼，許旣翻。</span>殖貲產，開第舍，市肆美利皆歸之，日縱貪橫，<span class="jiazhu">橫，戶孟翻。</span>吏不敢問。或衣華服，<span class="jiazhu">衣，於旣翻。華服，中華之服也。</span>誘取妻妾，故禁之。<span class="jiazhu">誘，羊久翻。</span></p>
<p class="em2 strong" id="online_toc_165"><a class="gg-link" href="#online_toc_165"></a><span class="yinwen">31</span>辛卯，罷天下榷酒收利。<span class="jiazhu">唐初無酒禁，乾元元年，京師酒貴，肅宗以廩食方屈，乃禁京師酤酒，期以麥熟如初。二年，饑，復禁酤。廣德二年，定天下酤戶以月收稅。榷，古岳翻。</span></p>
<p class="em2 strong" id="online_toc_166"><a class="gg-link" href="#online_toc_166"></a><span class="yinwen">32</span>上之在東宮也，國子博士河中張涉爲侍讀，<span class="jiazhu">太宗時，晉王府有侍讀，及爲太子，亦置焉。</span>卽位之夕，召涉入禁中，事無大小皆咨之；明日，置於翰林爲學士，<span class="jiazhu"><span class="shu-ming">翰林故事</span>曰：翰林院者，在銀臺門內，以藝能、伎術召見者之所處也。玄宗初，置翰林待詔，掌四方表疏批答，應和文章。又以詔敕文告悉由中書，多壅滯，始選朝官有才藝學識者入居翰林，供奉別旨，然亦未定名。制詔書敕，猶或分在集賢。開元二十六年，始以翰林供奉改稱學士，別建學士院於翰林苑之南，俾專內命。其後又置東翰林院於金鑾殿之西，隨上所在。凡學士無定員，下自校書郎，上及諸曹尙書，皆爲之。入院一歲則遷知制誥，未知制誥者，不作文書。久次者一人爲承旨。</span>親重無比。<span class="jiazhu">爲張涉以贓賄得罪張本。</span>乙未，以涉爲右散騎常侍，仍爲學士。<span class="jiazhu">散，悉亶翻。騎，奇寄翻。</span></p>
</div></body></html>