<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>資治通鑑-卷第一百二十五・宋紀七・太祖文皇帝中之下</title><meta content="width=device-width" initial-scale="1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="宋紀七">宋紀七</span></span></h1>
<p id="p0"><a class="gg-link" href="#p0" onclick="return changeColor(this);"></a><span class="jiazhu">起強圉淵獻<span class="biaozhusup" data-rel="">（丁亥）</span>，盡上章攝提格<span class="biaozhusup" data-rel="">（庚寅）</span>，凡四年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="太祖文皇帝中之下">太祖文皇帝中之下</span></span></h5>
<div class="yt" id="y447"><p class="strong" id="p1"><a class="gg-link" href="#p1" onclick="return changeColor(this);"></a><span class="section" id="title-3"><span data-head-description="太祖文皇帝中之下" data-head-level="h4" data-head-title="元嘉二十四年">元嘉二十四年</span></span><span class="biaozhusup" data-rel="">（丁亥、四四七年）</span></p></div>
<p class="em2 strong" id="p2"><a class="gg-link" href="#p2" onclick="return changeColor(this);"></a><span class="yinwen">1</span>春，正月，甲戌，大赦。</p>
<p class="em2 strong" id="p3"><a class="gg-link" href="#p3" onclick="return changeColor(this);"></a><span class="yinwen">2</span>魏吐京胡及山胡曹僕渾等反；二月，征東將軍武昌王提等討平之。</p>
<p class="em2 strong" id="p4"><a class="gg-link" href="#p4" onclick="return changeColor(this);"></a><span class="yinwen">3</span>癸未，魏主如中山。</p>
<p class="em2 strong" id="p5"><a class="gg-link" href="#p5" onclick="return changeColor(this);"></a><span class="yinwen">4</span>魏師之克敦煌也，<span class="jiazhu"><span class="yinhao">「敦煌」</span>，當作<span class="yinhao">「姑臧」</span>。事見一百二十三卷十六年。</span>沮渠牧犍使人斫開府庫，<span class="jiazhu">沮，子余翻。犍，居言翻。</span>取金玉及寶器，因不復閉；<span class="jiazhu">復，扶又翻；下同。</span>小民爭入盜取之，有司索盜不獲。<span class="jiazhu">索，山客翻；下同。</span>至是，牧犍所親及守藏者告之，<span class="jiazhu">藏，徂浪翻。</span>且言牧犍父子多蓄毒藥，潛殺人前後以百數；況復姊妹皆學左道。<span class="jiazhu">謂學曇無讖之術也。</span>有司索牧犍家，得所匿物；魏主大怒，賜沮渠昭儀死，幷誅其宗族，唯沮渠祖以先降得免。<span class="jiazhu">祖降亦見十六年。</span>又有告牧犍猶與故臣民交通謀反者，三月，魏主遣崔浩就第賜牧犍死，諡曰哀王。</p>
<p class="em2 strong" id="p6"><a class="gg-link" href="#p6" onclick="return changeColor(this);"></a><span class="yinwen">5</span>魏人徙定州丁零三千家於平城。</p>
<p class="em2 strong" id="p7"><a class="gg-link" href="#p7" onclick="return changeColor(this);"></a><span class="yinwen">6</span>六月，魏西征諸將<span class="jiazhu">西征，謂討蓋吳之將也。將，卽亮翻。</span>扶風公處眞等八人，<span class="jiazhu">處，昌呂翻。</span>坐盜沒軍資及虜掠贓各千萬計，並斬之。</p>
<p class="em2 strong" id="p8"><a class="gg-link" href="#p8" onclick="return changeColor(this);"></a><span class="yinwen">7</span>初，上以貨重物輕，改鑄四銖錢。<span class="jiazhu">元嘉七年鑄四銖錢，見一百二十一卷。</span>民多翦鑿古錢，取銅盜鑄。上患之。錄尙書事江夏王義恭建議，請以大錢一當兩。<span class="jiazhu">夏，戶雅翻。</span>右僕射何尙之議曰：<span class="yinhao">「夫泉貝之興，以估貨爲本，<span class="jiazhu">估，音古。</span>事存交易，豈假多鑄！數少則幣重，<span class="jiazhu">少，詩沼翻；下同。</span>數多則物重，多少雖異，濟用不殊。況復以一當兩，徒崇虛價者邪！<span class="jiazhu">復，扶又翻。</span>若今制遂行，富人之貲自倍，貧者彌增其困，懼非所以使之均壹也。」</span>上卒從義恭議。<span class="jiazhu">卒，子恤翻；下同。</span></p>
<p class="em2 strong" id="p9"><a class="gg-link" href="#p9" onclick="return changeColor(this);"></a><span class="yinwen">8</span>秋，八月，乙未，徐州刺史衡陽文王義季卒。義季自彭城王義康之貶，<span class="jiazhu">義康貶見一百二十三卷十七年。</span>遂縱酒不事事。帝以書誚責，且戒之；<span class="jiazhu">誚，才笑翻。</span>義季猶酣飲自若，以至成疾而終。</p>
<p class="em2 strong" id="p10"><a class="gg-link" href="#p10" onclick="return changeColor(this);"></a><span class="yinwen">9</span>魏樂安宣王範卒。</p>
<p class="em2 strong" id="p11"><a class="gg-link" href="#p11" onclick="return changeColor(this);"></a><span class="yinwen">10</span>冬，十月，壬午，胡藩之子誕世殺豫章太守桓隆之，據郡反，<span class="jiazhu">胡藩家于豫章。</span>欲奉前彭城王義康爲主；前交州刺史檀和之去官歸，過豫章，擊斬之。<span class="jiazhu">過，工禾翻。</span></p>
<p class="em2 strong" id="p12"><a class="gg-link" href="#p12" onclick="return changeColor(this);"></a><span class="yinwen">11</span>十一月，甲寅，封皇子渾爲汝陰王。</p>
<p class="em2 strong" id="p13"><a class="gg-link" href="#p13" onclick="return changeColor(this);"></a><span class="yinwen">12</span>十二月，魏晉王伏羅卒。<span class="jiazhu"><span class="shu-ming">考異</span>曰：<span class="shu-ming">宋·索虜傳</span>曰：<span class="yinhao">「燾所住屠蘇爲疾雷所擊，屠蘇倒，見壓殆死。左右皆號泣，晉王獨不悲。燾怒，賜死。」</span>此出於傳聞。今從<span class="shu-ming">後魏書</span>。</span></p>
<p class="em2 strong" id="p14"><a class="gg-link" href="#p14" onclick="return changeColor(this);"></a><span class="yinwen">13</span>楊文德據葭蘆城，<span class="jiazhu"><span class="shu-ming">水經註</span>：羌水出隴西羌道，東南流逕宕昌城東，西北去仇池五百餘里，又東逕葭蘆城西。</span>招誘氐、羌，武都等五郡氐皆附之。<span class="jiazhu">魏取仇池置武都、天水、漢陽、武階、仇池五郡。誘，音酉。</span></p>
<div class="yt" id="y448"><p class="strong" id="p15"><a class="gg-link" href="#p15" onclick="return changeColor(this);"></a><span class="section" id="title-4"><span data-head-description="太祖文皇帝中之下" data-head-level="h4" data-head-title="元嘉二十五年">二十五年</span></span><span class="biaozhusup" data-rel="">（戊子、四四八年）</span></p></div>
<p class="em2 strong" id="p16"><a class="gg-link" href="#p16" onclick="return changeColor(this);"></a><span class="yinwen">1</span>春，正月，魏仇池鎭將皮豹子帥諸軍擊之。<span class="jiazhu">將，卽亮翻。帥，讀曰率。</span>文德兵敗，棄城奔漢中。豹子收其妻子、僚屬、軍資及楊保宗所尙魏公主而還。<span class="jiazhu">還，從宣翻，又如字。</span></p>
<p class="em2 strong" id="p17"><a class="gg-link" href="#p17" onclick="return changeColor(this);"></a>初，保宗將叛，<span class="jiazhu">保宗叛魏，見上卷二十年。</span>公主勸之。或曰：<span class="yinhao">「柰何叛父母之國？」</span>公主曰：<span class="yinhao">「事成，爲一國之母，豈比小縣公主哉！」</span>魏主賜之死。</p>
<p class="em2 strong" id="p18"><a class="gg-link" href="#p18" onclick="return changeColor(this);"></a>楊文德坐失守，免官，削爵土。<span class="jiazhu">宋免削之也。</span></p>
<p class="em2 strong" id="p19"><a class="gg-link" href="#p19" onclick="return changeColor(this);"></a><span class="yinwen">2</span>二月，癸卯，魏主如定州，罷塞圍役者；<span class="jiazhu">築塞圍見上卷二十三年。</span>遂如上黨，誅潞縣叛民二千餘家，徙河西離石民五千餘家于平城。<span class="jiazhu"><span class="yinhao">「河西」</span>當作<span class="yinhao">「西河」</span>。</span></p>
<p class="em2 strong" id="p20"><a class="gg-link" href="#p20" onclick="return changeColor(this);"></a><span class="yinwen">3</span>閏月，己酉，帝大蒐于宣武場。<span class="jiazhu">建康倣洛都之制，築宣武場於臺城北。</span></p>
<p class="em2 strong" id="p21"><a class="gg-link" href="#p21" onclick="return changeColor(this);"></a><span class="yinwen">4</span>初，劉湛旣誅，<span class="jiazhu">湛誅見一百二十三卷十七年。</span>庾炳之遂見寵任，累遷吏部尙書，勢傾朝野。炳之無文學，性強急輕淺。旣居選部，好詬詈賓客，且多納貨賂；士大夫皆惡之。<span class="jiazhu">選，須絹翻。好，呼報翻。惡，烏路翻。</span></p>
<p class="em2 strong" id="p22"><a class="gg-link" href="#p22" onclick="return changeColor(this);"></a>炳之留令史二人宿於私宅，<span class="jiazhu">尙書令史掌省中文案，不當宿尙書私家。</span>爲有司所糾。上薄其過，欲不問。僕射何尙之因極陳炳之之短曰：<span class="yinhao">「炳之見人有燭盤、佳驢，無不乞匄；選用不平，不可一二；<span class="jiazhu">言其罪不可一二數也。</span>交結朋黨，構扇是非，亂俗傷風，過於范曄，所少，賊一事耳。<span class="jiazhu">言所少者，唯不至如范曄作賊一事。少，詩沼翻。</span>縱不加罪，故宜出之。」</span>上欲以炳之爲丹楊尹。尙之曰：<span class="yinhao">「炳之蹈罪負恩，方復有尹京赫赫之授，<span class="jiazhu">復，扶又翻。引用<span class="shu-ming">詩</span><span class="yinhao">「赫赫師尹」</span>以諭京尹。然<span class="shu-ming">詩</span>所謂師尹者，乃太師尹氏也。</span>乃更成其形勢也。古人云：『無賞無罰，雖堯、舜不能爲治。』<span class="jiazhu">漢宣帝詔曰：有功不賞，有罪不誅，雖唐、虞不能以化。治，直吏翻。</span>臣昔啓范曄，<span class="jiazhu">事見一百二十三卷十七年。</span>亦懼犯顏，苟白愚懷，九死不悔。<span class="jiazhu">言苟愚懷所欲吐者，雖冒九死猶將言之而不悔。</span>歷觀古今，未有衆過藉藉，<span class="jiazhu">藉，秦昔翻。</span>受貨數百萬，更得高官厚祿如炳之者也。」</span>上乃免炳之官，以徐湛之爲丹楊尹。</p>
<p class="em2 strong" id="p23"><a class="gg-link" href="#p23" onclick="return changeColor(this);"></a><span class="yinwen">5</span>彭城太守王玄謨上言：<span class="yinhao">「彭城要兼水陸，<span class="jiazhu">魏人南寇，水行自清入泗，陸行自歷城、瑕丘，皆湊彭城，故云要兼水陸。</span>請以皇子撫臨州事。」</span>夏，四月，乙卯，以武陵王駿爲安北將軍、徐州刺史。</p>
<p class="em2 strong" id="p24"><a class="gg-link" href="#p24" onclick="return changeColor(this);"></a><span class="yinwen">6</span>五月，甲戌，魏以交趾公韓拔爲鄯善王，<span class="jiazhu"><span class="shu-ming">魏書·官氏志</span>：內入諸姓，出大汗氏改爲韓氏。鄯，上扇翻。</span>鎭鄯善，賦役其民，比之郡縣。</p>
<p class="em2 strong" id="p25"><a class="gg-link" href="#p25" onclick="return changeColor(this);"></a><span class="yinwen">7</span>當兩大錢行之經時，公私不以爲便；己卯，罷之。</p>
<p class="em2 strong" id="p26"><a class="gg-link" href="#p26" onclick="return changeColor(this);"></a><span class="yinwen">8</span>六月，丙寅，荊州刺史南譙王義宣進位司空。</p>
<p class="em2 strong" id="p27"><a class="gg-link" href="#p27" onclick="return changeColor(this);"></a><span class="yinwen">9</span>辛酉，魏主如廣德宮。<span class="jiazhu">魏主起殿於陰山北，殿成而楊難當來朝，因命曰廣德宮。</span></p>
<p class="em2 strong" id="p28"><a class="gg-link" href="#p28" onclick="return changeColor(this);"></a><span class="yinwen">10</span>秋，八月，甲子，封皇子彧爲淮陽王。<span class="jiazhu">彧，於六翻。</span></p>
<p class="em2 strong" id="p29"><a class="gg-link" href="#p29" onclick="return changeColor(this);"></a><span class="yinwen">11</span>西域般悅國去平城萬有餘里，<span class="jiazhu">據<span class="shu-ming">北史</span>，<span class="yinhao">「般悅」</span>當作<span class="yinhao">「悅般」</span>。般，音鉢。</span>遣使詣魏，<span class="jiazhu">使，疏吏翻。</span>請與魏東西合擊柔然；魏主許之，中外戒嚴。</p>
<p class="em2 strong" id="p30"><a class="gg-link" href="#p30" onclick="return changeColor(this);"></a><span class="yinwen">12</span>九月，辛未，以尙書右僕射何尙之爲左僕射，領軍將軍沈演之爲吏部尙書。</p>
<p class="em2 strong" id="p31"><a class="gg-link" href="#p31" onclick="return changeColor(this);"></a><span class="yinwen">13</span>丙戌，魏主如陰山。</p>
<p class="em2 strong" id="p32"><a class="gg-link" href="#p32" onclick="return changeColor(this);"></a><span class="yinwen">14</span>魏成周公萬度歸擊焉耆，大破之，焉耆王鳩尸卑那奔龜茲。<span class="jiazhu">龜茲，音丘慈。</span>魏主詔唐和與前部王車伊洛帥所部兵會度歸討西域。<span class="jiazhu">車伊洛，車師大帥也，世附於魏，魏封爲前部王。帥，讀曰率。</span>和說降柳驢等六城，<span class="jiazhu">說，輪芮翻。</span>因共擊波居羅城，拔之。</p>
<p class="em2 strong" id="p33"><a class="gg-link" href="#p33" onclick="return changeColor(this);"></a><span class="yinwen">15</span>冬，十月，辛丑，魏弘農昭王奚斤卒，子它觀<span class="jiaozhusup">【張：「觀」下脫「應」字。】</span>襲。魏主曰：<span class="yinhao">「斤關西之敗，<span class="jiazhu">事見一百二十一卷五年。</span>罪固當死；朕以斤佐命先朝，<span class="jiazhu">朝，直遙翻。</span>復其爵邑，使得終天年，君臣之分亦足矣。」</span><span class="jiazhu">分，扶問翻。</span>乃降它觀爵爲公。</p>
<p class="em2 strong" id="p34"><a class="gg-link" href="#p34" onclick="return changeColor(this);"></a><span class="yinwen">16</span>癸亥，魏大赦。</p>
<p class="em2 strong" id="p35"><a class="gg-link" href="#p35" onclick="return changeColor(this);"></a><span class="yinwen">17</span>十二月，魏萬度歸自焉耆西討龜茲，留唐和鎭焉耆。柳驢戍主乙直伽謀叛，<span class="jiazhu">伽，求迦翻。</span>和擊斬之，由是諸胡咸服，西域復平。<span class="jiazhu">復，扶又翻；下復伐同。</span></p>
<p class="em2 strong" id="p36"><a class="gg-link" href="#p36" onclick="return changeColor(this);"></a><span class="yinwen">18</span>魏太子朝于行宮，<span class="jiazhu">陰山之行宮也。朝，直遙翻。</span>遂從伐柔然。至受降城，<span class="jiazhu">卽漢武帝所築受降城。降，戶江翻。</span>不見柔然，因積糧於城內，置戍而還。<span class="jiazhu">還，從宣翻，又如字。</span></p>
<div class="yt" id="y449"><p class="strong" id="p37"><a class="gg-link" href="#p37" onclick="return changeColor(this);"></a><span class="section" id="title-5"><span data-head-description="太祖文皇帝中之下" data-head-level="h4" data-head-title="元嘉二十六年">二十六年</span></span><span class="biaozhusup" data-rel="">（己丑、四四九年）</span></p></div>
<p class="em2 strong" id="p38"><a class="gg-link" href="#p38" onclick="return changeColor(this);"></a><span class="yinwen">1</span>春，正月，戊辰朔，魏主饗羣臣於漠南。甲戌，復伐柔然。高涼王那出東道，略陽王羯兒出西道，<span class="jiazhu">羯，居謁翻。</span>魏主與太子出涿邪山，<span class="jiazhu">邪，讀曰耶。</span>行數千里。柔然處羅可汗恐懼遠遁。<span class="jiazhu">處，昌呂翻。可，從刊入聲。汗，音寒。</span></p>
<p class="em2 strong" id="p39"><a class="gg-link" href="#p39" onclick="return changeColor(this);"></a><span class="yinwen">2</span>二月，己亥，上如丹徒，謁京陵。三月，丁巳，大赦。募諸州樂移者數千家以實京口。<span class="jiazhu">樂，音洛。</span></p>
<p class="em2 strong" id="p40"><a class="gg-link" href="#p40" onclick="return changeColor(this);"></a><span class="yinwen">3</span>庚寅，魏主還平城。</p>
<p class="em2 strong" id="p41"><a class="gg-link" href="#p41" onclick="return changeColor(this);"></a><span class="yinwen">4</span>夏，五月，壬午，帝還建康。</p>
<p class="em2 strong" id="p42"><a class="gg-link" href="#p42" onclick="return changeColor(this);"></a><span class="yinwen">5</span>庚寅，魏主如陰山。</p>
<p class="em2 strong" id="p43"><a class="gg-link" href="#p43" onclick="return changeColor(this);"></a><span class="yinwen">6</span>帝欲經略中原，羣臣爭獻策以迎合取寵。彭城太守王玄謨尤好進言，<span class="jiazhu">守，手又翻。好，呼到翻。</span>帝謂侍臣曰：<span class="yinhao">「觀玄謨所陳，令人有封狼居胥意。」</span><span class="jiazhu">漢霍去病伐匈奴，封狼居胥，禪于姑衍，以臨瀚海。</span>御史中丞袁淑言於上曰：<span class="yinhao">「陛下今當席卷趙、魏，<span class="jiazhu">卷，讀曰捲。</span>檢玉岱宗；<span class="jiazhu">封泰山用玉檢。</span>臣逢千載之會，願上封禪書。」</span><span class="jiazhu">載，子亥翻。上，時掌翻。</span>上悅。淑，耽之曾孫也。<span class="jiazhu">袁耽見<span class="shu-ming">晉成帝紀</span>。</span></p>
<p class="em2 strong" id="p44"><a class="gg-link" href="#p44" onclick="return changeColor(this);"></a>秋，七月，辛未，以廣陵王誕爲雍州刺史。<span class="jiazhu">雍，於用翻。</span>上以襄陽外接關、河，欲廣其資力，乃罷江州軍府，文武悉配雍州；<span class="jiazhu">沈約曰：晉孝武始於襄陽立雍州，幷立僑郡縣；至是，割荊州之襄陽、南陽、新野、順陽、隨五郡爲雍州，而僑郡縣猶寄寓在諸郡界。</span>湘州入臺租稅，悉給襄陽。</p>
<p class="em2 strong" id="p45"><a class="gg-link" href="#p45" onclick="return changeColor(this);"></a><span class="yinwen">7</span>九月，魏主伐柔然，高涼王那出東道，略陽王羯兒出中道。柔然處羅可汗悉國內精兵圍那數十重；那掘塹堅守，<span class="jiaozhusup">【章：十二行本「守」下有「相持數日」四字；乙十一行本同；孔本同；張校同；退齋校同。】</span>處羅數挑戰，輒爲那所敗。<span class="jiazhu">重，直龍翻。掘，其月翻。塹，七豔翻。數，所角翻。挑，徒了翻。敗，補邁翻。</span>以那衆少而堅，<span class="jiazhu">少，詩沼翻。</span>疑大軍將至，解圍夜去；那引兵追之，九日九夜。處羅益懼，棄輜重，踰穹隆嶺遠遁；那數其輜重，<span class="jiazhu">重，直用翻。</span>引軍還，與魏主會於廣澤。略陽王羯兒收柔然民畜凡百餘萬。自是柔然衰弱，屛跡不敢犯魏塞。<span class="jiazhu">屛，必郢翻。</span>冬，十二月，戊申，魏主還平城。</p>
<p class="em2 strong" id="p46"><a class="gg-link" href="#p46" onclick="return changeColor(this);"></a><span class="yinwen">8</span>沔北諸山蠻寇雍州，建威將軍沈慶之帥後軍中兵參軍柳元景、隨郡太守宗慤等二萬人討之，<span class="jiazhu">帥，讀曰率。</span>八道俱進。先是，諸將討蠻者皆營於山下以迫之，蠻得據山發矢石以擊，官軍多不利。<span class="jiazhu">乘高臨下，矢石之勢所及過於平原相遇者，故軍多不利。先，悉薦翻。</span>慶之曰：<span class="yinhao">「去歲蠻田大稔，積穀重巖，<span class="jiazhu">重，直龍翻。</span>不可與之曠日相守也。不若出其不意，衝其腹心，破之必矣。」</span>乃命諸軍斬木登山，鼓譟而前，羣蠻震恐；因其恐而擊之，所向奔潰。<span class="jiazhu">斬木登山，八道並進，蠻救首救尾之不暇，故震恐而奔潰。若一道而進，蠻聚兵據險拒戰，雖欲斬木而登山，庸可得乎！</span></p>
<div class="yt" id="y450"><p class="strong" id="p47"><a class="gg-link" href="#p47" onclick="return changeColor(this);"></a><span class="section" id="title-6"><span data-head-description="太祖文皇帝中之下" data-head-level="h4" data-head-title="元嘉二十七年">二十七年</span></span><span class="biaozhusup" data-rel="">（庚寅、四五〇年）</span></p></div>
<p class="em2 strong" id="p48"><a class="gg-link" href="#p48" onclick="return changeColor(this);"></a><span class="yinwen">1</span>春，正月，乙酉，魏主如洛陽。</p>
<p class="em2 strong" id="p49"><a class="gg-link" href="#p49" onclick="return changeColor(this);"></a><span class="yinwen">2</span>沈慶之自冬至春，屢破雍州蠻，因蠻所聚穀以充軍食，前後斬首三千級，虜二萬八千餘口，降者二萬五千餘戶。<span class="jiazhu">降，下江翻。</span>幸諸山大羊蠻憑險築城，守禦甚固。慶之擊之，命諸軍連營於山中，開門相通，各穿池於營內，朝夕不外汲。頃之，風甚，蠻潛兵夜來燒營，諸軍以池水沃火，多出弓弩夾射之，<span class="jiazhu">射，而亦翻。</span>蠻兵散走。蠻所據險固，不可攻，慶之乃置六戍以守之。久之，蠻食盡，稍稍請降，悉遷於建康以爲營戶。<span class="jiazhu">史言沈慶之又能持久以弊諸蠻。降，戶江翻。</span></p>
<p class="em2 strong" id="p50"><a class="gg-link" href="#p50" onclick="return changeColor(this);"></a><span class="yinwen">3</span>魏主將入寇，二月，甲午，大獵於梁川。<span class="jiazhu">梁川，後魏天平二年置梁城郡於其地，領參合、旋鴻二縣。</span>帝聞之，敕淮、泗諸郡：<span class="yinhao">「若魏寇小至，則各堅守；大至，則拔民歸壽陽。」</span>邊戍偵候不明，<span class="jiazhu">偵，丑鄭翻。</span>辛亥，魏主自將步騎十萬奄至。<span class="jiazhu">將，卽亮翻。騎，奇寄翻。<span class="shu-ming">考異</span>曰：<span class="shu-ming">宋書</span>：<span class="yinhao">「是月辛丑，南平王鑠進號西平。辛巳，索虜寇汝南。」</span>按<span class="shu-ming">長曆</span>，二月壬辰朔，十日辛丑，二十日辛亥。<span class="yinhao">「巳」</span>當作<span class="yinhao">「亥」</span>。</span>南頓太守鄭琨、<span class="jiazhu">南頓縣本屬汝南，晉惠帝分置南頓郡。</span>潁川太守鄭<span class="jiaozhusup">【章：十二行本「鄭」作「郭」；乙十一行本同；孔本同；張校同。】</span>道隱並棄城走。</p>
<p class="em2 strong" id="p51"><a class="gg-link" href="#p51" onclick="return changeColor(this);"></a>是時，豫州刺史南平王鑠鎭壽陽，遣左軍行參軍陳憲行汝南郡事，守懸瓠，<span class="jiazhu"><span class="shu-ming">水經註</span>：汝水自汝南上蔡縣東逕懸瓠城北，今豫州刺史，汝南郡治。汝水枝別左出，西北流，又屈西東轉，又西南會汝，形若懸瓠，故以名城。瓠，戶故翻，又音乎。</span>城中戰士不滿千人，魏主圍之。</p>
<p class="em2 strong" id="p52"><a class="gg-link" href="#p52" onclick="return changeColor(this);"></a>三月，以軍興，減內外百官俸三分之一。</p>
<p class="em2 strong" id="p53"><a class="gg-link" href="#p53" onclick="return changeColor(this);"></a>魏人晝夜攻懸瓠，多作高樓，臨城以射之，<span class="jiazhu">射，而亦翻。</span>矢下如雨，城中負戶以汲，施大鉤於衝車之端以牽樓堞，壞其南城；<span class="jiazhu">堞，達叶翻。壞，音怪。</span>陳憲內設女牆，外立木栅以拒之。魏人塡塹，肉薄登城，<span class="jiazhu">薄，迫也。塹，七豔翻。</span>憲督厲將士苦戰，<span class="jiazhu">將，卽亮翻。</span>積屍與城等。魏人乘屍上城，短兵相接，憲銳氣愈奮，戰士無不一當百，殺傷萬計，城中死者亦過半。</p>
<p class="em2 strong" id="p54"><a class="gg-link" href="#p54" onclick="return changeColor(this);"></a>魏主遣永昌王仁將步騎萬餘，驅所掠六郡生口北屯汝陽。<span class="jiazhu">汝陽縣本屬汝南郡，江左分立汝陽郡。</span>時徐州刺史武陽王駿鎭彭城，帝遣間使命駿發騎，齎三日糧襲之。<span class="jiazhu">間，古莧翻。使，疏吏翻。騎，奇寄翻；下同。</span>駿發百里內馬得千五百匹，分爲五軍，遣參軍劉泰之<span class="jiazhu"><span class="shu-ming">考異</span>曰：<span class="shu-ming">後魏·紀</span>作<span class="yinhao">「劉坦之」</span>，今從<span class="shu-ming">宋書</span>。</span>帥安北騎兵行參軍垣謙之、田曹行參軍臧肇之、集曹行參軍尹定、<span class="jiazhu">田曹，主營田；集曹，主安集流散，猶漢之安集掾也。時駿爲安北將軍，謙之等皆府僚也。</span>武陵左常侍杜幼文、<span class="jiazhu">晉制：王國置左右常侍各一人。</span>殿中將軍程天祚等將之，<span class="jiazhu">將，卽亮翻。</span>直趨汝陽。<span class="jiazhu">趨，七喻翻。</span>魏人唯慮救兵自壽陽來，不備彭城。丁酉，泰之等潛進，擊之，殺三千餘人，燒其輜重，<span class="jiazhu">重，直用翻。</span>魏人失<span class="jiaozhusup">【章：十二行本「失」作「奔」；乙十一行本同；孔本同；張校同；退齋校同；熊校同。】</span>散，諸生口悉得東走。魏人偵知泰之等兵無繼，<span class="jiazhu">偵，丑鄭翻。</span>復引兵擊之。<span class="jiazhu">復，扶又翻。</span>垣謙之先退，士卒驚亂，棄仗走。泰之爲魏人所殺，肇之溺死，天祚爲魏所擒，謙之、定、幼文及士卒免者九百餘人，馬還者四百匹。</p>
<p class="em2 strong" id="p55"><a class="gg-link" href="#p55" onclick="return changeColor(this);"></a>魏主攻懸瓠四十二日，帝遣南平內史臧質詣壽陽，與安蠻司馬劉康祖共將兵救懸瓠。<span class="jiazhu">時南平王鑠領安蠻校尉，以康祖爲司馬。</span>魏主遣殿中尙書任城公乞地眞將兵逆拒之。<span class="jiazhu">魏殿中尙書知殿內兵馬倉庫。任，音壬。</span>質等擊斬乞地眞。康祖，道錫之從兄也。<span class="jiazhu">劉道錫見一百二十三卷十八年。從，才用翻。</span></p>
<p class="em2 strong" id="p56"><a class="gg-link" href="#p56" onclick="return changeColor(this);"></a>夏，四月，魏主引兵還，<span class="jiazhu">還，從宣翻，又如字。</span>癸卯，至平城。</p>
<p class="em2 strong" id="p57"><a class="gg-link" href="#p57" onclick="return changeColor(this);"></a>壬子，安北將軍武陵王駿降號鎭軍將軍，垣謙之伏誅，尹定、杜幼文付尙方；<span class="jiazhu">輸作尙方也。</span>以陳憲爲龍驤將軍、汝南·新蔡二郡太守。<span class="jiazhu">驤，思將翻。</span></p>
<p class="em2 strong" id="p58"><a class="gg-link" href="#p58" onclick="return changeColor(this);"></a>魏主遺帝書曰：<span class="yinhao">「前蓋吳反逆，扇動關、隴。彼復使人就而誘之，丈夫遺以弓矢，婦人遺以環釧；<span class="jiazhu">復，扶又翻。誘，音酉。遺，于季翻。通使蓋吳事見上卷二十二年、二十三年。釧，尺絹翻，臂環也。</span>是曹正欲譎誑取賂，<span class="jiazhu">譎，古穴翻。誑，居況翻。</span>豈有遠相服從之理！爲大丈夫，何不自來取之，而以貨誘我邊民？募往者復除七年，是賞姦也。<span class="jiazhu">復，方目翻。</span>我今來至此土，所得多少，孰與彼前後得我民邪？</span></p>
<p class="em2 strong" id="p59"><a class="gg-link" href="#p59" onclick="return changeColor(this);"></a><span class="yinhao">彼若欲存劉氏血食者，當割江以北輸之，攝守南渡，<span class="jiazhu">攝，收也，言收江北守兵南渡江也。</span>當<span class="jiaozhusup">【章：十二行本「當」上有「如此」二字；乙十一行本同；孔本同；張校同。】</span>釋江南使彼居之。不然，可善敕方鎭、刺史、守宰嚴供帳之具，<span class="jiazhu">守，式又翻。<span class="yinhao">「帳」</span>，當作<span class="yinhao">「張」</span>，音竹亮翻。</span>來秋當往取揚州。大勢已至，終不相縱。彼往日北通蠕蠕，西結赫連、沮渠、吐谷渾，東連馮弘、高麗；<span class="jiazhu">事並見前。蠕，人兗翻。沮，子余翻。吐，從暾入聲。谷，音浴。麗，力知翻。</span>凡此數國，我皆滅之。以此而觀，彼豈能獨立！</span></p>
<p class="em2 strong" id="p60"><a class="gg-link" href="#p60" onclick="return changeColor(this);"></a><span class="yinhao">蠕蠕吳提、吐賀眞皆已死，我今北征，先除有足之寇。<span class="jiazhu">柔然多馬，故言其有足。</span>彼若不從命，來秋當復往取之；<span class="jiazhu">復，扶又翻；下復縱、復非同。</span>以彼無足，故不先討耳。我往之日，彼作何計，爲掘塹自守，爲築垣以自障也？<span class="jiazhu">塹，七豔翻。</span>我當顯然往取揚州，不若彼翳行竊步也。<span class="jiazhu">翳，於計翻，蔽也。言隱蔽其身而行也。</span>彼來偵諜，我已擒之，復縱還。其人目所盡見，委曲善問之。<span class="jiazhu">偵，丑鄭翻。</span></span></p>
<p class="em2 strong" id="p61"><a class="gg-link" href="#p61" onclick="return changeColor(this);"></a><span class="yinhao">彼前使裴方明取仇池，旣得之，疾其勇功，己不能容；有臣如此，尙殺之，<span class="jiazhu">事見上卷二十年。</span>烏得與我校邪！彼非我敵也。彼常欲與我一交戰，我亦不癡，復非苻堅，何時與彼交戰？<span class="jiazhu">觀此，魏人猶有憚南兵之心，蓋高祖之餘威，而邊垂諸將猶爲有人也。</span>晝則遣騎圍繞，夜則離彼百里外宿；<span class="jiazhu">騎，奇寄翻。離，力智翻。</span>吳人正有斫營伎，<span class="jiazhu">伎，渠綺翻。</span>彼募人以來，不過行五十里，天已明矣。彼募人之首，豈得不爲我有哉！</span></p>
<p class="em2 strong" id="p62"><a class="gg-link" href="#p62" onclick="return changeColor(this);"></a><span class="yinhao">彼公時舊臣雖老，猶有智策，知今已殺盡，<span class="jiazhu">謂謝晦、檀道濟輩。</span>豈非天資我邪！取彼亦不須我兵刃，此有善呪婆羅門，<span class="jiazhu">天竺國有婆羅門，善呪術。</span>當使鬼縛以來耳。」</span></p>
<p class="em2 strong" id="p63"><a class="gg-link" href="#p63" onclick="return changeColor(this);"></a><span class="yinwen">4</span>侍中、左衞將軍江湛遷吏部尙書。湛性公廉，與僕射徐湛之並爲主上所寵信，時稱江、徐。</p>
<p class="em2 strong" id="p64"><a class="gg-link" href="#p64" onclick="return changeColor(this);"></a><span class="yinwen">5</span>魏司徒崔浩，自恃才略及魏主所寵任，專制朝權，嘗薦冀、定、相、幽、幷五州之士數十人，皆起家爲郡守。<span class="jiazhu">朝，直遙翻。相，息亮翻。守，式又翻。</span>太子晃曰：<span class="yinhao">「先徵之人，亦州郡之選也；<span class="jiazhu">先徵之人，謂游雅、李靈、高允等。</span>在職已久，勤勞未答，宜先補郡縣，以新徵者代爲郎吏。且守令治民，宜得更事者。」</span><span class="jiazhu">守，手又翻。治，直之翻。更，工衡翻。</span>浩固爭而遣之。中書侍郎、領著作郎高允聞之，謂東宮博士管恬曰：<span class="yinhao">「崔公其不免乎！苟遂其非而校勝於上，將何以堪之！」</span></p>
<p class="em2 strong" id="p65"><a class="gg-link" href="#p65" onclick="return changeColor(this);"></a>魏主以浩監祕書事，<span class="jiazhu">監，工銜翻。</span>使與高允等共譔<span class="shu-ming">國記</span>，<span class="jiazhu">譔，雛免翻，譔述也。</span>曰：<span class="yinhao">「務從實錄。」</span>著作令史閔湛、郗標，<span class="jiazhu">郗，丑之翻。</span>性巧佞，爲浩所寵信。浩嘗註<span class="shu-ming">易</span>及<span class="shu-ming">論語</span>、<span class="shu-ming">詩</span>、<span class="shu-ming">書</span>，湛、標上疏言：<span class="yinhao">「馬、鄭、王、賈不如浩之精微，<span class="jiazhu">馬融、鄭玄、王肅、賈逵也。</span>乞收境內諸書，班浩所註，令天下習業。<span class="jiazhu">令習肄浩所註<span class="shu-ming">經</span>以爲家業。</span>幷求敕浩註<span class="shu-ming">禮傳</span>，<span class="jiazhu">傳，直戀翻。</span>令後生得觀正義。」</span>浩亦薦湛、標有著述才。湛、標又勸浩刊所譔<span class="shu-ming">國史</span>于石，以彰直筆。高允聞之，謂著作郎宗欽曰：<span class="yinhao">「湛、標所營，分寸之間，恐爲崔門萬世之禍，吾徒亦無噍類矣！」</span><span class="jiazhu">噍，才笑翻。</span>浩竟用湛、標議，刊石立於郊壇東，方百步，<span class="jiazhu">據<span class="shu-ming">水經註</span>，平城西郭外有郊天壇。</span>用功三百萬。浩書魏之先世，事皆詳實，列於衢路，往來見者咸以爲言。北人無不忿恚，<span class="jiazhu">北人，謂其先世從拓跋氏來自北荒者。恚，於避翻。</span>相與譖浩於帝，以爲暴揚國惡。帝大怒，使有司按浩及祕書郎吏等罪狀。</p>
<p class="em2 strong" id="p66"><a class="gg-link" href="#p66" onclick="return changeColor(this);"></a>初，遼東公翟黑子有寵於帝，奉使幷州，<span class="jiazhu">使，疏吏翻。</span>受布千匹。事覺，黑子謀於高允曰：<span class="yinhao">「主上問我，當以實告，爲當諱之？」</span>允曰：<span class="yinhao">「公帷幄寵臣，有罪首實，<span class="jiazhu">首，式救翻。</span>庶或見原，<span class="jiazhu">原，赦也。</span>不可重爲欺罔也。」</span><span class="jiazhu">重，直用翻。</span>中書侍郎崔覽、公孫質曰：<span class="yinhao">「若首實，罪不可測，不如諱之。」</span>黑子怨允曰：<span class="yinhao">「君柰何誘人就死地！」</span>人見帝，不以實對，帝怒，殺之。<span class="jiazhu">誘，音酉。見，賢遍翻。</span>帝使允授太子經。</p>
<p class="em2 strong" id="p67"><a class="gg-link" href="#p67" onclick="return changeColor(this);"></a>及崔浩被收，<span class="jiazhu">被，皮義翻。</span>太子召允至東宮，因留宿。明旦，與俱入朝，<span class="jiazhu">朝，直遙翻。</span>至宮門，謂允曰：<span class="yinhao">「入見至尊，吾自導卿；脫至尊有問，但依吾語。」</span>允曰：<span class="yinhao">「爲何等事也？」</span><span class="jiazhu">爲，于僞翻。</span>太子曰：<span class="yinhao">「入自知之。」</span>太子見帝，言<span class="yinhao">「高允小心愼密，且微賤；制由崔浩，請赦其死！」</span>帝召允，問曰：<span class="yinhao">「<span class="shu-ming">國書</span>皆浩所爲乎？」</span>對曰：<span class="yinhao">「<span class="shu-ming">太祖記</span>，前著作郎鄧淵所爲；<span class="shu-ming">先帝記</span>及<span class="shu-ming">今記</span>，臣與浩共爲之。然浩所領事多，總裁而已，<span class="jiazhu">謂總其大綱，裁其可否也。</span>至於著述，臣多於浩。」</span>帝怒曰：<span class="yinhao">「允罪甚於浩，何以得生！」</span>太子懼曰：<span class="yinhao">「天威嚴重，允小臣，迷亂失次耳。臣曏問，皆云浩所爲。」</span>帝問允：<span class="yinhao">「信如東宮所言乎？」</span>對曰：<span class="yinhao">「臣罪當滅族，不敢虛妄。殿下以臣侍講日久，哀臣，欲匄其生耳。<span class="jiazhu">匄，古大翻。</span>實不問臣，臣亦無此言，不敢迷亂。」</span>帝顧太子曰：<span class="yinhao">「直哉！此人情所難，而允能爲之！臨死不易辭，信也；爲臣不欺君，貞也。宜特除其罪以旌之。」</span>遂赦之。</p>
<p class="em2 strong" id="p68"><a class="gg-link" href="#p68" onclick="return changeColor(this);"></a>於是召浩前，臨詰之。<span class="jiazhu">詰，去吉翻。</span>浩惶惑不能對。允事事申明，皆有條理。帝命允爲詔，誅浩及僚屬宗欽、段承根等，下至僮吏，凡百二十八人，皆夷五族；允持疑不爲。帝頻使催切，允乞更一見，然後爲詔。帝引使前，允曰：<span class="yinhao">「浩之所坐，若更有餘釁，<span class="jiazhu">釁，許覲翻。</span>非臣敢知；若直以觸犯，罪不至死。」</span><span class="jiazhu">觸犯，謂直書國惡，不爲尊者諱也。</span>帝怒，命武士執允。太子爲之拜請，<span class="jiazhu">爲，于僞翻；下欲爲同。</span>帝意解，乃曰：<span class="yinhao">「無斯人，當有數千口死矣。」</span></p>
<p class="em2 strong" id="p69"><a class="gg-link" href="#p69" onclick="return changeColor(this);"></a>六月，己亥，詔誅清河崔氏與浩同宗者無遠近，及浩姻家范陽盧氏、太原郭氏、河東柳氏，並夷其族，<span class="jiazhu">浩所連姻，皆士望也，非有憑附屬請之罪，以浩故皆赤其族。擇耦可不謹哉！</span>餘皆止誅其身。縶浩置檻內，送城南，<span class="jiazhu">檻，檻車也。後魏刑人必於城南。縶，陟立翻。</span>衞士數十人溲其上，<span class="jiazhu">溲，所鳩翻；小便也。</span>呼聲嗷嗷，<span class="jiazhu">嗷，五刀翻。</span>聞於行路。<span class="jiazhu">聞，音問。</span>宗欽臨刑歎曰：<span class="yinhao">「高允其殆聖乎！」</span></p>
<p class="em2 strong" id="p70"><a class="gg-link" href="#p70" onclick="return changeColor(this);"></a>他日，太子讓允曰：<span class="yinhao">「人亦當知機。吾欲爲卿脫死，旣開端緒；而卿終不從，激怒帝如此。每念之，使人心悸。」</span><span class="jiazhu">悸，其季翻。</span>允曰：<span class="yinhao">「夫史者，所以記人主善惡，爲將來勸戒，故人主有所畏忌，愼其舉措。崔浩孤負聖恩，以私欲沒其廉潔，愛憎蔽其公直，此浩之責也。至於書朝廷起居，言國家得失，此爲史之大體，未爲多違。<span class="jiazhu">允言浩死非其罪。</span>臣與浩實同其事，死生榮辱，義無獨殊。誠荷殿下再造之慈，<span class="jiazhu">荷，下可翻。</span>違心苟免，非臣所願也。」</span>太子動容稱歎。允退，謂人曰：<span class="yinhao">「我不奉東宮指導者，恐負翟黑子故也。」</span></p>
<p class="em2 strong" id="p71"><a class="gg-link" href="#p71" onclick="return changeColor(this);"></a>初，冀州刺史崔賾，武城男崔模，與浩同宗而別族；<span class="jiazhu">賾，士革翻。別，分也，依宋祁<span class="shu-ming">國語補音</span>：彼列翻。</span>浩常輕侮之，由是不睦。及浩誅，二家獨得免。賾，逞之子也。<span class="jiazhu">崔逞歸魏，爲太祖所殺。</span></p>
<p class="em2 strong" id="p72"><a class="gg-link" href="#p72" onclick="return changeColor(this);"></a>辛丑，魏主北巡陰山。魏主旣誅崔浩而悔之。會北部尙書<span class="jiaozhusup">【章：十二行本「書」下有「宣城公」三字；乙十一行本同；孔本同；張校同。】</span>李孝伯病篤，<span class="jiazhu">魏北部尙書知北邊州郡。</span>或傳已卒。魏主悼之曰：<span class="yinhao">「李宣城可惜！」</span><span class="jiazhu">李孝伯封宣城公。</span>旣而曰：<span class="yinhao">「朕失言；崔司徒可惜，李宣城可哀！」</span>孝伯，順之從父弟也，<span class="jiazhu">李順亦爲魏主所寵任，得罪而死。從，才用翻。</span>自浩之誅，軍國謀議皆出孝伯，寵眷亞於浩。</p>
<p class="em2 strong" id="p73"><a class="gg-link" href="#p73" onclick="return changeColor(this);"></a><span class="yinwen">6</span>初，車師大帥車伊洛世服於魏，<span class="jiazhu">帥，所類翻。</span>魏拜伊洛平西將軍，封前部王。伊洛將入朝，沮渠無諱斷其路，<span class="jiazhu">沮渠無諱時屯高昌。朝，直遙翻。斷，丁管翻。</span>伊洛屢與無諱戰，破之。無諱卒，<span class="jiazhu">卒於元嘉二十一年。</span>弟安周奪其子乾壽兵，伊洛遣人說乾壽，乾壽遂帥其民五百餘家奔魏；<span class="jiazhu">帥，讀曰率。</span>伊洛又說李寶弟欽等五十餘人下之，皆送于魏。<span class="jiazhu">說，輸芮翻。</span>伊洛西擊焉耆，留其子歇守城，沮渠安周引柔然兵間道襲之，<span class="jiazhu">間，古莧翻。</span>攻拔其城。歇走就伊洛，共收餘衆，保焉耆鎭，<span class="jiazhu">魏破焉耆以爲鎭。</span>遣使上書於魏主，言：<span class="yinhao">「爲沮渠氏所攻，首尾八年，<span class="jiazhu">元嘉十九年，無諱襲據高昌，自此與車師相攻。使，疏吏翻。</span>百姓飢窮，無以自存。臣今棄國出奔，得免者僅三分之一，已至焉耆東境，乞垂賑救！」</span>魏主詔開焉耆倉以賑之。<span class="jiazhu">賑，津忍翻。</span></p>
<p class="em2 strong" id="p74"><a class="gg-link" href="#p74" onclick="return changeColor(this);"></a><span class="yinwen">7</span>吐谷渾王慕利延爲魏所逼，上表求入保越巂，<span class="jiazhu">唐時吐蕃與雲南窺蜀，卽此路也。蓋自漢武帝開昆明之後，後人遂通此路耳。巂，音髓。</span>上許之；慕利延竟不至。</p>
<p class="em2 strong" id="p75"><a class="gg-link" href="#p75" onclick="return changeColor(this);"></a><span class="yinwen">8</span>上欲伐魏，丹楊尹徐湛之、吏部尙書江湛、彭城太守王玄謨等並勸之；左軍將軍劉康祖以爲<span class="yinhao">「歲月已晚，請待明年。」</span>上曰：<span class="yinhao">「北方苦虜虐政，義徒並起。頓兵一周，沮向義之心，不可。」</span><span class="jiazhu">沮，在呂翻。</span></p>
<p class="em2 strong" id="p76"><a class="gg-link" href="#p76" onclick="return changeColor(this);"></a>太子步兵校尉沈慶之諫曰：<span class="jiazhu">時東宮置兵與羽林等，故亦有步兵校尉。<span class="shu-ming">南史</span>曰：高祖永初二年，置東宮屯騎、步兵、翊軍三校尉。</span><span class="yinhao">「我步彼騎，其勢不敵。<span class="jiazhu">騎，奇計翻。</span>檀道濟再行無功，<span class="jiazhu">營陽王景平二年，道濟出師，元嘉七年，至濟上，皆無功而還。</span>到彥之失利而返。<span class="jiazhu">見一百二十一卷七年。</span>今料王玄謨等，未踰兩將，<span class="jiazhu">將，卽亮翻。</span>六軍之盛，不過往時，恐重辱王師。」</span><span class="jiazhu">重，直用翻。</span>上曰：<span class="yinhao">「王師再屈，別自有由，道濟養寇自資，彥之中塗疾動。<span class="jiazhu">謂彥之目疾大動也。</span>虜所恃者唯馬；今夏水浩汗，河道流通，汎舟北下，碻磝必走，滑臺小戍，易可覆拔。<span class="jiazhu">易，以豉翻。</span>克此二城，館穀弔民，<span class="jiazhu">館穀，就食敵人所積之穀。</span>虎牢、洛陽，自然不固。比及冬初，<span class="jiazhu">比，必利翻。</span>城守相接，虜馬過河，卽成擒也。」</span>慶之又固陳不可。上使徐湛之、江湛難之。<span class="jiazhu">難，乃旦翻。</span>慶之曰：<span class="yinhao">「治國譬如治家，耕當問奴，織當訪婢。<span class="jiazhu">治，直之翻。</span>陛下今欲伐國，而與白面書生輩謀之，事何濟！」</span>上大笑。</p>
<p class="em2 strong" id="p77"><a class="gg-link" href="#p77" onclick="return changeColor(this);"></a>太子劭及護軍將軍蕭思話亦諫，上皆不從。</p>
<p class="em2 strong" id="p78"><a class="gg-link" href="#p78" onclick="return changeColor(this);"></a>魏主聞上將北伐，復與上書曰：<span class="yinhao">「復此和好日久，而彼志無厭，<span class="jiazhu">復，扶又翻。和好，呼到翻。厭，於鹽翻。</span>誘我邊民。<span class="jiazhu">誘，音酉。</span>今春南巡，聊省我民，<span class="jiazhu">省，悉井翻。</span>驅之便還。今聞彼欲自來，設能至中山及桑乾川，<span class="jiazhu">乾，音干。</span>隨意而行，來亦不迎，去亦不送。若厭其區宇者，可來平城居，我亦往揚州，相與易地。彼年已五十，未嘗出戶，雖自力而來，如三歲嬰兒，與我鮮卑生長馬上者果如何哉！<span class="jiazhu">觀魏主與帝二書，誠有憚江南之心。大明以後，北不復憚南矣。長，知兩翻。</span>更無餘物，可以相與，今送獵馬十二匹幷氈、藥等物。彼來道遠，馬力不足，可乘；或不服水土，藥可自療也。」</span></p>
<p class="em2 strong" id="p79"><a class="gg-link" href="#p79" onclick="return changeColor(this);"></a>秋，七月，庚午，詔曰：<span class="yinhao">「虜近雖摧挫，<span class="jiazhu">謂攻懸瓠不克而退也。</span>獸心靡革。比得河朔、秦、雍華、戎表疏，<span class="jiazhu">皆，毗寐翻，近也。雍，於用翻。</span>歸訴困棘，<span class="jiazhu">棘，急也。</span>跂望綏拯，<span class="jiazhu">跂，丘弭翻，又去智翻。舉踵而望，脚跟不著地也。</span>潛相糾結以候王師；芮芮亦遣間使<span class="jiazhu">芮芮，卽蠕蠕，南人語轉耳。間，古莧翻。</span>遠輸誠款，誓爲掎角；<span class="jiazhu">掎，居蟻翻。</span>經略之會，實在茲日。可遣寧朔將軍王玄謨帥太子步兵校尉沈慶之、鎭軍諮議參軍申坦水軍入河，受督於青、冀二州刺史蕭斌；<span class="jiazhu">帥，讀曰率。斌，音彬。</span>太子左衞率臧質、驍騎將軍王方回徑造許、洛；<span class="jiazhu">率，所律翻。驍，堅堯翻。騎，奇寄翻。造，七到翻。</span>徐、兗二州刺史武陵王駿、豫州刺史南平王鑠各勒所部，東西齊舉；梁、南·北秦三州刺史劉秀之震盪汧、隴；<span class="jiazhu">汧，苦堅翻。</span>太尉江夏王義恭出次彭城，爲衆軍節度。」</span><span class="jiazhu">夏，戶雅翻。</span>坦，鍾之曾孫也。<span class="jiazhu">申鍾見九十五卷晉成帝咸和九年。</span></p>
<p class="em2 strong" id="p80"><a class="gg-link" href="#p80" onclick="return changeColor(this);"></a>是時軍旅大起，王公、妃主及朝士、牧守，下至富民，各獻金帛、雜物以助國用。<span class="jiazhu">朝，直遙翻。</span>又以兵力不足，悉發青、冀、徐、豫、二兗六州<span class="jiazhu">二兗，南兗、北兗也。</span>三五民丁，倩使蹔行，<span class="jiazhu">三五者，三丁發其一，五丁發其二。倩，七政翻。</span>符到十日裝束；<span class="jiazhu">自符到之日，以十日爲裝束，過此期卽行。</span>緣江五郡集廣陵，緣淮三郡集盱眙。<span class="jiazhu">緣江五郡，南東海、南蘭陵、南琅邪、南東莞、晉陵也。緣淮三郡，臨淮、淮陵、下邳也。盱眙，音吁怡。</span>又募中外有馬步衆藝武力之士應科者，皆加厚賞。有司又奏軍用不充，揚、南徐、兗、江四州<span class="jiazhu">此兗謂南兗州。</span>富民家貲滿五十萬，僧尼滿二十萬，並四分借一，事息卽還。</p>
<p class="em2 strong" id="p81"><a class="gg-link" href="#p81" onclick="return changeColor(this);"></a>建武司馬申元吉引兵趨碻磝。乙亥，魏濟州刺史王買德棄城走。<span class="jiazhu">魏明元帝泰常八年，置濟州於碻磝城。趨，七喻翻。濟，子禮翻。<span class="shu-ming">考異</span>曰：<span class="shu-ming">宋略</span>云：<span class="yinhao">「虜濟州刺史王淮敗走，虜支解王淮，傳示列戍。」</span>今從<span class="shu-ming">宋書</span>。</span>蕭斌遣將軍崔猛攻樂安，魏青州刺史張淮之亦棄城走。<span class="jiazhu">樂安，千乘、博昌之地，唐青州千乘縣，此時樂安郡也。</span>斌與沈慶之留守碻磝，使王玄謨進圍滑臺。<span class="jiazhu"><span class="shu-ming">考異</span>曰：<span class="shu-ming">宋略</span>：<span class="yinhao">「九月庚申，玄謨前軍次白馬，與虜兗州刺史歌得跋戰，破之；玄謨進攻滑臺。」</span>今從<span class="shu-ming">宋書</span>。</span>雍州刺史隨王誕<span class="jiazhu">雍，於用翻。</span>遣中兵參軍柳元景、振威將軍尹顯祖、奮武將軍曾方平，<span class="jiazhu"><span class="shu-ming">南史</span>作<span class="yinhao">「魯方平」</span>，參考<span class="shu-ming">水經</span>，作<span class="yinhao">「魯」</span>爲是。</span>建武將軍薛安都、略陽太守龐法起將兵出弘農。<span class="jiazhu">龐，皮江翻。將，卽亮翻。</span>後軍外兵參軍龐季明，年七十餘，自以關中豪右，請入長安招合夷、夏，<span class="jiazhu">夏，戶雅翻。</span>誕許之；乃自貲谷入盧氏，盧氏民趙難納之。<span class="jiazhu">貲谷在盧氏縣南山之南。盧氏縣，漢屬弘農郡，晉分屬上洛郡，唐屬虢州。</span>季明遂誘說士民，<span class="jiazhu">誘，音酉。說，輸芮翻。</span>應之者甚衆，安都等因之，自熊耳山出；<span class="jiazhu">熊耳山在盧氏故縣東。</span>元景引兵繼進。豫州刺史南平王鑠遣中兵參軍胡盛之出汝南，梁坦出上蔡向長社，<span class="jiazhu"><span class="shu-ming">考異</span>曰：<span class="shu-ming">鑠傳</span>作<span class="yinhao">「到坦之」</span>，今從<span class="shu-ming">宋略</span>。</span>魏荊州刺史魯爽鎭長社，棄城走。爽，軌之子也。<span class="jiazhu">軌，魯宗之之子。</span>幢主王陽兒擊魏豫州刺史僕蘭，破之，<span class="jiazhu">軍有幢主、隊主，總一軍者謂之軍主。僕蘭，亦姓拓跋。<span class="shu-ming">魏書·官氏志</span>：內入諸姓，僕蘭氏改爲僕氏。幢，傳江翻。</span>僕蘭奔虎牢；<span class="jiazhu">虎牢，魏豫州刺史治所也。</span>鑠又遣安蠻司馬劉康祖將兵助坦，進逼虎牢。</p>
<p class="em2 strong" id="p82"><a class="gg-link" href="#p82" onclick="return changeColor(this);"></a>魏羣臣初聞有宋師，言於魏主，請遣兵救緣河穀帛。魏主曰：<span class="yinhao">「馬今未肥，天時尙熱，速出必無功。若兵來不止，且還陰山避之。國人本著羊皮袴，何用綿帛！<span class="jiazhu">國人，謂同自北荒來之種人也。著，陟略翻。</span>展至十月，吾無憂矣。」</span><span class="jiazhu">展，寬也。</span></p>
<p class="em2 strong" id="p83"><a class="gg-link" href="#p83" onclick="return changeColor(this);"></a>九月，辛卯，魏主引兵南救滑臺，命太子晃屯漠南以備柔然，吳王余守平城。庚子，魏發州郡兵五萬分給諸軍。</p>
<p class="em2 strong" id="p84"><a class="gg-link" href="#p84" onclick="return changeColor(this);"></a>王玄謨士衆甚盛，器械精嚴；而玄謨貪愎好殺。<span class="jiazhu">愎，弼力翻。好，呼到翻。</span>初圍滑臺，城中多茅屋，衆請以火箭燒之。<span class="jiazhu">杜佑曰：以小瓢盛油冠矢端，射城樓櫓皮木上，瓢敗油散，因燒矢內簳中射油散處，火立燃，復以油瓢續之，則樓櫓盡焚，謂之火箭。</span>玄謨曰：<span class="yinhao">「彼，吾財也，何遽燒之！」</span>城中卽撤屋穴處。<span class="jiazhu">處，昌呂翻。</span>時河、洛之民競出租穀、操兵來赴者日以千數，<span class="jiazhu">操，千高翻。</span>玄謨不卽其長帥而以配私暱；<span class="jiazhu">卽，就也，言不能就其長帥而用之，使各爲部隊，而以其人分配私所愛暱者。長，知兩翻。帥，所類翻。暱，尼質翻。</span>家付匹布，責大梨八百；由是衆心失望。攻城數月不下，聞魏救將至，衆請發車爲營，玄謨不從。<span class="jiazhu">玄謨豈不知爲車營可憑而戰哉？蓋於時已有走心矣。</span></p>
<p class="em2 strong" id="p85"><a class="gg-link" href="#p85" onclick="return changeColor(this);"></a>冬，十月，癸亥，魏主至枋頭，使關內侯代人陸眞夜與數人犯圍，潛入滑臺，撫慰城中，且登城視玄謨營曲折還報。乙丑，魏主渡河，衆號百萬，鞞鼓之聲，震動天地；<span class="jiazhu">鞞，部迷翻。</span>玄謨懼，退走。魏人追擊之，死者萬餘人，麾下散亡略盡，委棄軍資器械山積。</p>
<p class="em2 strong" id="p86"><a class="gg-link" href="#p86" onclick="return changeColor(this);"></a>先是，玄謨遣鍾離太守垣護之以百舸爲前鋒，據石濟，<span class="jiazhu">鍾離縣，漢屬九江郡，晉屬淮南郡，晉安帝分立鍾離郡，屬南兗州。沈約<span class="shu-ming">志</span>，屬徐州。<span class="shu-ming">水經</span>曰：河水逕東燕縣故城北，則有濟水自北來注之。<span class="shu-ming">註</span>云：垣護之守石濟，卽此處。先，悉薦翻。舸，古我翻。守，手又翻。</span>在滑臺西南百二十里。護之聞魏兵將至，馳書勸玄謨急攻，曰：<span class="yinhao">「昔武皇攻廣固，死沒者甚衆。<span class="jiazhu">事見一百一十五卷晉安帝義熙五年、六年。</span>況今事迫於曩日，豈得計士衆傷疲！願以屠城爲急。」</span>玄謨不從；<span class="jiazhu">使玄謨從護之計，急攻而得滑臺，魏兵隨至，固無以善其後也。</span>及玄謨敗退，不暇報護之。魏人以所得玄謨戰艦連以鐵鎖三重，斷河<span class="jiazhu">艦，戶黯翻。重，直龍翻。斷，音短。</span>以絕護之還路。河水迅急，護之中流而下，每至鐵鎖，以長柯斧斷之，<span class="jiazhu">斷，音短。</span>魏不能禁；唯失一舸，餘皆完備而返。<span class="jiazhu">柯，古我翻。</span></p>
<p class="em2 strong" id="p87"><a class="gg-link" href="#p87" onclick="return changeColor(this);"></a>蕭斌遣沈慶之將五千人救玄謨，<span class="jiazhu">將，卽亮翻。</span>慶之曰：<span class="yinhao">「玄謨士衆疲老，寇虜已逼，得收萬人乃可進，小軍輕往，無益也。」</span>斌固遣之。會玄謨遁還，斌將斬之，慶之固諫曰：<span class="yinhao">「佛貍威震天下，<span class="jiazhu">魏主小字佛狸，佛，音弼。</span>控弦百萬，豈玄謨所能當！且殺戰將以自弱，非良計也。」</span><span class="jiazhu">將，卽亮翻。</span>斌乃止。</p>
<p class="em2 strong" id="p88"><a class="gg-link" href="#p88" onclick="return changeColor(this);"></a>斌欲固守碻磝，慶之曰：<span class="yinhao">「今青、冀虛弱，而坐守窮城，若虜衆東過，清東非國家有也。<span class="jiazhu">東過，謂越碻磝而過，東入青、冀界。清東，謂清水以東也。</span>碻磝孤絕，復作朱脩之滑臺耳。」</span><span class="jiazhu">朱脩之事見一百二十二卷八年。復，扶又翻；下復召同。</span>會詔使至，不聽斌等退師。<span class="jiazhu">使，疏吏翻。</span>斌復召諸將議之，並謂宜留，慶之曰：<span class="yinhao">「閫外之事，將軍得以專之。詔從遠來，不知事勢。節下有一范增不能用，<span class="jiazhu">引漢高帝之言。</span>空議何施！」</span>斌及坐者並笑曰：<span class="yinhao">「沈公乃更學問！」</span><span class="jiazhu">更，經也，歷也，音工衡翻。</span>慶之厲聲曰：<span class="yinhao">「衆人雖知古今，不如下官耳學也。」</span><span class="jiazhu">耳學，謂雖未嘗目覽書傳，能以耳聽人所講說者而學之。</span>斌乃使王玄謨戍碻磝，申坦、垣護之據清口，<span class="jiazhu">清水南通淮，北通河；此謂清水入河之口。<span class="shu-ming">水經</span>：濟水東北過壽張縣西界安民亭南，汶水從東北來注之。<span class="shu-ming">註</span>云：戴延之所謂清口也。</span>自帥諸軍還歷城。<span class="jiazhu">帥，讀曰率；下同。自此以上，皆王玄謨攻滑臺事。</span></p>
<p class="em2 strong" id="p89"><a class="gg-link" href="#p89" onclick="return changeColor(this);"></a>閏月，龐法起等諸軍入盧氏，斬縣令李封，以趙難爲盧氏令，使帥其衆爲鄕導。<span class="jiazhu">鄕，讀曰嚮。</span>柳元景自百丈崖從諸軍於盧氏。<span class="jiazhu">百丈崖，在溫谷南。</span>法起等進攻弘農，辛未，拔之，擒魏弘農太守李初古拔。薛安都留屯弘農；丙戌，龐法起進向潼關。<span class="jiazhu">自閏月以下，皆柳元景攻關、陝事。</span></p>
<p class="em2 strong" id="p90"><a class="gg-link" href="#p90" onclick="return changeColor(this);"></a>魏主命諸將分道並進：永昌王仁自洛陽趨壽陽，尙書長孫眞趣馬頭，<span class="jiazhu">沈約曰：馬頭郡故淮南當塗縣地，晉安帝立馬頭郡，因山形而名，屬南豫州，宋屬徐州。將，卽亮翻。趣，七喻翻；下同。</span>楚王建趣鍾離，高涼王那自青州趣下邳，魏主自東平趣鄒山。</p>
<p class="em2 strong" id="p91"><a class="gg-link" href="#p91" onclick="return changeColor(this);"></a>十一月，辛卯，魏主至鄒山，<span class="jiazhu"><span class="shu-ming">考異</span>曰：<span class="shu-ming">宋略</span>云：<span class="yinhao">「戊子，至鄒山。」</span>今從<span class="shu-ming">後魏書</span>。</span>魯郡太守崔邪利爲魏所擒。<span class="jiazhu">宋魯郡時治鄒山。</span>魏主見秦始皇石刻，使人排而仆之，<span class="jiazhu">秦始皇二十八年，上鄒嶧山，立石頌德。</span>以太牢祠孔子。</p>
<p class="em2 strong" id="p92"><a class="gg-link" href="#p92" onclick="return changeColor(this);"></a>楚王建自清西進，屯蕭城；步尼公自清東進，屯留城。<span class="jiazhu">魏收<span class="shu-ming">地形志</span>：沛郡蕭縣有蕭城，彭城郡之留縣有留城。</span>武陵王駿遣參軍馬文恭將兵向蕭城，江夏王義恭遣軍主嵇玄敬將兵向留城。文恭爲魏所敗。<span class="jiazhu">敗，補賣翻。</span>步尼公遇玄敬，引兵趣苞橋，欲渡清西；沛縣民燒苞橋，夜於林中擊鼓，魏以爲宋兵大至，爭渡苞水，<span class="jiazhu"><span class="shu-ming">水經註</span>：泡水亦曰豐水，水上承又大薺陂，東逕已氏及平樂縣，又東逕豐縣故城南，又東合黃水。水上舊有梁，謂之苞橋，沛縣民燒泡橋，魏兵溺死之地也。又東逕沛縣故城南。</span>溺死者殆半。<span class="jiazhu">自此以上，魏主分遣諸將事也。</span></p>
<p class="em2 strong" id="p93"><a class="gg-link" href="#p93" onclick="return changeColor(this);"></a>詔以柳元景爲弘農太守。元景使薛安都、尹顯祖先引兵就龐法起等於陝，元景於後督租。陝城險固，諸軍攻之不拔。<span class="jiazhu">陝，失冉翻。</span>魏洛州刺史張是連提<span class="jiazhu"><span class="shu-ming">考異</span>曰：<span class="shu-ming">宋略</span>作<span class="yinhao">「張是連踶」</span>，今從<span class="shu-ming">宋書</span>。</span>帥衆二萬度崤救陝，<span class="jiazhu">自洛至陝有三崤之險。帥，讀曰率。</span>安都等與戰於城南。魏人縱突騎，諸軍不能敵；<span class="jiazhu">騎，奇寄翻；下同。</span>安都怒，脫兜鍪，解鎧，<span class="jiazhu">鍪，音牟。</span>唯著絳納兩當衫，<span class="jiazhu">著，陟略翻。前當心，後當背，謂之兩當衫。</span>馬亦去具裝，瞋目橫矛，單騎突陳，所向無前，魏人夾射不能中。如是數四，殺傷不可勝數。<span class="jiazhu">去，羌呂翻。瞋，七人翻。陳，讀曰陣。中，竹仲翻。勝，音升。</span>會日暮，別將魯元保引兵自函谷關至，魏兵乃退。元景遣軍副柳元怙將步騎二千救安都等，<span class="jiazhu">一軍之將謂之軍主，副將謂之軍副。</span>夜至，魏人不之知。明日，安都等陳於城西南。<span class="jiazhu">陳，讀曰陣。</span>曾方平謂安都曰：<span class="yinhao">「今勍敵在前，<span class="jiazhu">勍，渠京翻。</span>堅城在後，是吾取死之日。卿若不進，我當斬卿；我若不進，卿當斬我也！」</span>安都曰：<span class="yinhao">「善，卿言是也！」</span>遂合戰。元怙引兵自南門鼓譟直出，旌旗甚盛，魏衆驚駭。安都挺身奮擊，流血凝肘，矛折，<span class="jiazhu">折，而設翻。</span>易之更入，諸軍齊奮。自旦至日昃，魏衆大潰，斬張是連提及將卒三千餘級，其餘赴河塹死者甚衆，生降二千餘人。<span class="jiazhu">昃，阻力翻。將，卽亮翻。塹，七豔翻。降，下江翻。</span>明日，元景至，讓降者曰：<span class="yinhao">「汝輩本中國民，今爲虜盡力，力屈乃降，何也？」</span><span class="jiazhu">爲，于僞翻。</span>皆曰：<span class="yinhao">「虜驅民使戰，後出者滅族，以騎蹙步，未戰先死，此將軍所親見也。」</span>諸將欲盡殺之，元景曰：<span class="yinhao">「今王旗北指，當使仁聲先路。」</span><span class="jiazhu">先，悉薦翻。</span>盡釋而遣之，皆稱萬歲而去。甲午，克陝城。</p>
<p class="em2 strong" id="p94"><a class="gg-link" href="#p94" onclick="return changeColor(this);"></a>龐法起等進攻潼關，魏戍主婁須棄城走，法起等據之。關中豪桀所在蠭起，及四山羌、胡皆來送款。<span class="jiazhu">關中之地，四面阻山，時羌、胡皆依山而居，自爲聚落。</span></p>
<p class="em2 strong" id="p95"><a class="gg-link" href="#p95" onclick="return changeColor(this);"></a>上以王玄謨敗退，魏兵深入，柳元景等不宜獨進，皆召還。元景使薛安都斷後，<span class="jiazhu">斷，丁管翻。</span>引兵歸襄陽。詔以元景爲襄陽太守。<span class="jiazhu">此以上柳元景攻關陝事。</span></p>
<p class="em2 strong" id="p96"><a class="gg-link" href="#p96" onclick="return changeColor(this);"></a>魏永昌王仁攻懸瓠、項城，拔之。帝恐魏兵至壽陽，召劉康祖使還。癸卯，仁將八萬騎追及康祖於尉武。<span class="jiazhu">將，卽亮翻。騎，奇計翻。<span class="shu-ming">考異</span>曰：<span class="shu-ming">宋略</span>及<span class="shu-ming">南平王鑠傳</span>皆作<span class="yinhao">「尉氏」</span>。按<span class="shu-ming">康祖傳</span>云：<span class="yinhao">「去壽陽裁數十里」</span>，然則非尉氏也。今從<span class="shu-ming">康祖</span>及<span class="shu-ming">索虜傳</span>作<span class="yinhao">「尉武」</span>。今按沈約<span class="shu-ming">志</span>，秦郡有尉氏縣。秦郡治堂邑，屬南兗州，非南平王鑠所統，其地又不在壽陽北數十里。溫公之考覈精矣。按<span class="shu-ming">北史·拓跋崙傳</span>：尉武，亭名；劉康祖戰死于此。</span>康祖有衆八千人，軍副胡盛之<span class="jiazhu">幢、隊、軍皆有主副。</span>欲依山險間行取至，<span class="jiazhu">間，古莧翻。取至，謂取至壽陽也。</span>康祖怒曰：<span class="yinhao">「臨河求敵，遂無所見；幸其自送，柰何避之！」</span>乃結車營而進，下令軍中曰：<span class="yinhao">「顧望者斬首，轉步者斬足！」</span>魏人四面攻之，將士皆殊死戰。自旦至晡，殺魏兵萬餘人，流血沒踝，<span class="jiazhu">踝，胡瓦翻，足踝也。</span>康祖身被十創，<span class="jiazhu">被，皮義翻。創，初良翻。</span>意氣彌厲。魏分其衆爲三，且休且戰。會日暮風急，魏以騎負草燒軍營，康祖隨補其闕。有流矢貫康祖頸，墜馬死，餘衆不能戰，遂潰，魏人掩殺殆盡。<span class="jiazhu"><span class="shu-ming">考異</span>曰：<span class="shu-ming">康祖傳</span>云：<span class="yinhao">「大戰一日一夜」</span>，又云：<span class="yinhao">「虜死者太半」</span>。今從<span class="shu-ming">宋略</span>。</span></p>
<p class="em2 strong" id="p97"><a class="gg-link" href="#p97" onclick="return changeColor(this);"></a>南平王鑠使左軍行參軍王羅漢以三百人戍尉武。魏兵至，衆欲依卑林以自固，羅漢以受命居此，不去。魏人攻而擒之，鎖其頸，使三郎將掌之；<span class="jiazhu">三郎將，蓋主內三郎。魏謂衞士曰三郎將。將，卽亮翻。</span>羅漢夜斷三郎將首，<span class="jiazhu">斷，丁管翻。</span>抱鎖亡奔盱眙。<span class="jiazhu">盱眙，音吁怡。</span></p>
<p class="em2 strong" id="p98"><a class="gg-link" href="#p98" onclick="return changeColor(this);"></a>魏永昌王仁進逼壽陽，焚掠馬頭、鍾離；南平王鑠嬰城固守。<span class="jiazhu">自此以上，魏兵向壽陽事。</span></p>
<p class="em2 strong" id="p99"><a class="gg-link" href="#p99" onclick="return changeColor(this);"></a>魏兵在蕭城，去彭城十餘里。彭城兵雖多而食少，<span class="jiazhu">少，詩沼翻；下同。</span>太尉江夏王義恭欲棄彭城南歸。安北中兵參軍沈慶之以爲歷城兵少食多，欲爲函箱車陳，以精兵爲外翼，奉二王及妃女直趨歷城；<span class="jiazhu">陳，讀曰陣。趨，七喻翻。</span>分兵配護軍蕭思話，使留守彭城。太尉長史何勗欲席卷奔鬱洲，<span class="jiazhu">東海郡贛榆縣東海中有鬱洲，今東海軍是其地。泰始三年，於此僑立青州，齊、梁爲青、冀二州刺史治所。卷，讀曰捲。鬱，音聿。</span>自海道還京師。義恭去意已判，<span class="jiazhu">判，亦決也。</span>惟二議彌日未決。<span class="jiazhu">沈慶之之議，自彭城趨歷城猶曰主於進；何勗之議，則主於奔退耳。</span>安北長史沛郡太守張暢曰：<span class="yinhao">「若歷城、鬱洲有可至之理，下官敢不高贊！<span class="jiazhu">時沛郡治蕭城。張暢以安北長史帶沛郡太守。高，抗也；贊，助也；言抗聲以助決其議也。</span>今城中乏食，百姓咸有走志，但以關扃嚴固，欲去莫從耳。<span class="jiazhu">扃，古熒翻，外閉之關也。此言門守嚴固，百姓無從得去。</span>一旦動足，則各自逃散，欲至所在，何由可得！今軍食雖寡，朝夕猶未窘罄；<span class="jiazhu">窘，渠隕翻。</span>豈有捨萬安之術而就危亡之道！若此計必行，下官請以頸血汚公馬蹄。」</span><span class="jiazhu">汚，烏故翻。</span>武陵王駿謂義恭曰：<span class="yinhao">「阿父旣爲總統，去留非所敢干，<span class="jiazhu">義恭頓彭城爲諸軍節度，故曰總統。阿，讀從安入聲。</span>道民忝爲城主，而委鎭奔逃，實無顏復奉朝廷，<span class="jiazhu">義恭於駿，諸父也。駿小字道民。徐州刺史治彭城，故曰城主。復，扶又翻。</span>必與此城共其存沒，張長史言不可異也。」</span>義恭乃止。</p>
<p class="em2 strong" id="p100"><a class="gg-link" href="#p100" onclick="return changeColor(this);"></a>壬子，魏主至彭城，立氈屋於戲馬臺以望城中。<span class="jiazhu">戲馬臺，在彭城城南，其高十仞，廣袤百步，項羽所築也。</span></p>
<p class="em2 strong" id="p101"><a class="gg-link" href="#p101" onclick="return changeColor(this);"></a>馬文恭之敗也，隊主蒯應沒於魏。<span class="jiazhu">此上蕭城之敗也。蒯，苦怪翻。</span>魏主遣應至小市門求酒及甘蔗；<span class="jiazhu">甘蔗，<span class="shu-ming">說文</span>所謂諸蔗也。生於南方，北人嗜之。蔗，之夜翻。</span>武陵王駿與之，仍就求橐駝。<span class="jiazhu">韋昭曰：橐駝，背肉似橐而善負物。顏師古曰：言能負橐而馱物，故曰橐駝。<span class="shu-ming">爾雅翼</span>：駝，外國之奇畜，背有兩封如鞍，其足三節，色蒼褐，負物至千斤，日三百里。凡欲椿載，必先屈足受之，所載未盡其量，終不起。古語謂之橐佗。橐，囊也；佗，負荷也。今云駱駝，蓋橐音之轉。</span>明日，魏主使尙書李孝伯至南門，餉義恭貂裘，餉駿橐駝及騾，<span class="jiazhu">騾，盧戈翻；驢父馬母，堅耐健走。</span>且曰：<span class="yinhao">「魏主致意安北，可蹔出見我；<span class="jiazhu">蹔，與暫同。</span>我亦不攻此城，何爲勞苦將士，備守如此！」</span>駿使張暢開門出見之曰：<span class="yinhao">「安北致意魏主，常遲面寫，<span class="jiazhu">遲，直利翻，待也。</span>但以人臣無境外之交，恨不蹔悉。<span class="jiazhu">悉，詳盡也，言恨不蹔時得詳盡所懷也。</span>備守乃邊鎭之常，悅以使之，則勞而無怨耳。」</span><span class="jiazhu"><span class="shu-ming">易·兌卦·彖辭</span>曰：悅以先民，民忘其勞。</span>魏主求甘橘及借博具，皆與之；復餉氈及九種鹽胡豉。<span class="jiazhu"><span class="shu-ming">孝伯傳</span>曰：凡此諸鹽，各有所宜：白鹽，食鹽；主上日所食；黑鹽，療腹脹氣滿，末之六銖，以酒而服；胡鹽，療目痛，戎鹽，療諸瘡；赤鹽、駮鹽、馬齒鹽四種並非食鹽。豉，是義翻，<span class="shu-ming">說文</span>曰：配鹽幽尗也。胡豉，胡人所造。尗，與菽同，豆也。復，扶又翻。種，章勇翻。</span>又借樂器，義恭應之曰：<span class="yinhao">「受任戎行，<span class="jiazhu">行，戶剛翻。</span>不齎樂具。」</span>孝伯問暢：<span class="yinhao">「何爲怱怱閉門絕橋？」</span>暢曰：<span class="yinhao">「二王以魏主營壘未立，將士疲勞，此精甲十萬，恐輕相陵踐，故閉城耳。待休息士馬，然後共治戰場，刻日交戲。」</span><span class="jiazhu"><span class="shu-ming">左傳</span>：晉楚將戰于城濮，楚令尹子玉遣使謂晉曰：請與君之士戲。踐，息演翻。治，直之翻。</span>孝伯曰：<span class="yinhao">「賓有禮，主則擇之。」</span><span class="jiazhu"><span class="shu-ming">左傳</span>魯大夫羽父語薛侯之言。</span>暢曰：<span class="yinhao">「昨見衆賓至門，未爲有禮。」</span>魏主使人來言曰：<span class="yinhao">「致意太尉、安北，何不遣人來至我所？彼此之情，雖不可盡，要須見我小大，知我老少，觀我爲人。若諸佐不可遣，亦可使僮幹來。」</span><span class="jiazhu">諸佐，謂佐吏也。僮幹，則給使令者耳。魏主此言，猶知宋爲有人。</span>暢以二王命對曰：<span class="yinhao">「魏主形狀才力，久爲來往所具。李尙書親自銜命，不患彼此不盡，故不復遣使。」</span><span class="jiazhu">復，扶又翻；下無復同。</span>孝伯又曰：<span class="yinhao">「王玄謨亦常才耳，南國何意作如此任使，以致奔敗？自入此境七百餘里，主人竟不能一相拒逆。鄒山之險，君家所憑，前鋒始接，崔邪利遽藏入穴，諸將倒曳出之。<span class="jiazhu">鄒山多石穴，土人謂穴爲嶧，相率入保藏以避兵，故孝伯云然。</span>魏主賜其餘生，今從在此。」</span>暢曰：<span class="yinhao">「王玄謨南土偏將，不謂爲才，但以之爲前驅。大軍未至，河冰向合，玄謨因夜還軍，致戎馬小亂耳。崔邪利陷沒，何損於國！魏主自以數十萬制一崔邪利，乃足言邪！知入境七百里無相拒者，此自太尉神算，鎭軍聖略，<span class="jiazhu">武陵王駿降號鎭軍將軍。</span>用兵有機，不用相語。」</span><span class="jiazhu">語，牛倨翻。</span>孝伯曰：<span class="yinhao">「魏主當不圍此城，自帥衆軍直造瓜步。<span class="jiazhu">瓜步山，在秦郡尉氏縣界。尉氏，隋改爲六合縣。<span class="shu-ming">南北對境圖</span>曰：今桃葉山卽瓜步鎭之地。帥，讀曰率。造，七到翻。</span>南事若辦，彭城不待圍；若其不捷，彭城亦非所須也。我今當南飲江湖以療渴耳。」</span>暢曰：<span class="yinhao">「去留之事，自適彼懷。若虜馬遂得飲江，便爲無復天道。」</span>先是童謠云：<span class="jiazhu">先，悉薦翻。</span><span class="yinhao">「虜馬飲江水，佛貍死卯年。」</span><span class="jiazhu">佛，音弼。</span>故暢云然。暢音容雅麗，孝伯與左右皆歎息。孝伯亦辯贍，且去，謂暢曰：<span class="yinhao">「長史深自愛，相去步武，<span class="jiazhu">舉足而行曰步，足迹曰武。</span>恨不執手。」</span>暢曰：<span class="yinhao">「君善自愛，冀蕩定有期，君<span class="jiaozhusup">【章：十二行本「君」上有「相見無遠」四字；乙十一行本同；孔本同；張校同；退齋校同。】</span>若得還宋朝，今爲相識之始。」</span><span class="jiazhu">兵交，使在其間。史言行人善於辭令，亦足以增國威。朝，直遙翻。</span></p>
<p class="em2 strong" id="p102"><a class="gg-link" href="#p102" onclick="return changeColor(this);"></a>上起楊文德爲輔國將軍，引兵自漢中西入，搖動汧、隴。<span class="jiazhu">汧，苦堅翻。</span>文德宗人楊高帥陰平、平武羣氐拒之，<span class="jiazhu">帥，讀曰率。</span>文德擊高，斬之，陰平、平武悉平。<span class="jiazhu">陰平縣，漢屬廣漢屬國，晉泰始中置陰平郡。劉蜀分陰平置平廣縣，晉太康元年更名平武。陰平、平武，皆今龍州地也。宋白曰：陰平，今文州；平武，今龍州。</span>梁、南秦二州刺史劉秀之遣文德伐啖提氐，不克，執送荊州；使文德從祖兄頭戍葭蘆。<span class="jiazhu">啖，徒覽翻，又徒濫翻。從，才用翻。</span></p>
<p class="em2 strong" id="p103"><a class="gg-link" href="#p103" onclick="return changeColor(this);"></a><span class="yinwen">9</span>丁未，大赦。</p>
<p class="em2 strong" id="p104"><a class="gg-link" href="#p104" onclick="return changeColor(this);"></a><span class="yinwen">10</span>魏主攻彭城，不克。十二月，丙辰朔，引兵南下，使中書郎魯秀出廣陵，高涼王那出山陽，永昌王仁出橫江，所過無不殘滅，城邑皆望風奔潰。戊午，建康纂嚴。己未，魏兵至淮上。<span class="jiazhu"><span class="shu-ming">考異</span>曰：<span class="shu-ming">魏·本紀</span>云：<span class="yinhao">「丁卯至淮。」</span>按<span class="shu-ming">宋略</span>：<span class="yinhao">「己未，虜至淮西。」</span><span class="shu-ming">宋·本紀</span>：<span class="yinhao">「乙丑，胡崇之等敗。」</span>今從之。</span></p>
<p class="em2 strong" id="p105"><a class="gg-link" href="#p105" onclick="return changeColor(this);"></a>上使輔國將軍臧質將萬人救彭城，<span class="jiazhu">將，卽亮翻。</span>至盱眙，魏主已過淮。<span class="jiazhu">盱眙，音吁怡。</span>質使宂從僕射胡崇之、積弩將軍臧澄之營東山，<span class="jiazhu">宂，而隴翻。從，才用翻。<span class="shu-ming">考異</span>曰：<span class="shu-ming">序傳</span>作<span class="yinhao">「臧證之」</span>，今從<span class="shu-ming">帝紀</span>、<span class="shu-ming">質傳</span>作<span class="yinhao">「澄之」</span>。</span>建威將軍毛熙祚據前浦，<span class="jiazhu">東山、前浦皆在盱眙城左右：東山在今盱眙城東南，東山之北則高家山，高家山之東則陡山，稍南則都梁山，都梁山之東北則古盱眙城。城臨遇明河，又東逕楊茅澗口，又東逕富陵河口，則君山。魏太武作浮橋於此，自此渡淮。稍東則龜山。</span>質營於城南。<span class="jiazhu"><span class="shu-ming">考異</span>曰：<span class="shu-ming">宋略</span>云：<span class="yinhao">「質屯盱眙城北。」</span>今從<span class="shu-ming">宋書</span>。</span>乙丑，魏燕王譚攻崇之等，三營皆敗沒，質按兵不敢救。澄之，燾之孫；<span class="jiazhu">臧燾，高祖敬皇后之兄。</span>熙祚，脩之之兄子也。<span class="jiazhu">毛脩之從高祖爲將，青泥之敗，沒于赫連，後入于魏。</span>是夕，質軍亦潰，質棄輜重器械，單將七百人赴城。<span class="jiazhu">重，直用翻。將，卽亮翻。</span></p>
<p class="em2 strong" id="p106"><a class="gg-link" href="#p106" onclick="return changeColor(this);"></a>初，盱眙太守沈璞到官，<span class="jiazhu">盱眙縣，前漢屬臨淮郡，後漢屬下邳國，晉復屬臨淮郡，晉安帝分立盱眙郡，今爲招信軍。</span>王玄謨猶在滑臺，江淮無警。璞以郡當衝要，乃繕城浚隍，積財穀，儲矢石，爲城守之備。僚屬皆非之，朝廷亦以爲過。及魏兵南向，守宰多棄城走。或勸璞宜還建康，璞曰：<span class="yinhao">「虜若以城小不顧，夫復何懼！<span class="jiazhu">扶，音扶。復，又翻。</span>若肉薄來攻，此乃吾報國之秋，諸君封侯之日也，<span class="jiazhu">薄，伯各翻。</span>柰何去之！諸君嘗見數十萬人聚於小城之下而不敗者乎？昆陽、合肥，前事之明驗也。」</span><span class="jiazhu">王尋、王邑以百萬敗昆陽，諸葛恪以二十萬敗於合肥；故曰用兵之計，攻城最下。</span>衆心稍定。璞收集得二千精兵，曰：<span class="yinhao">「足矣。」</span>及臧質向城，衆謂璞曰：<span class="yinhao">「虜若不攻城，則無所事衆；若其攻城，則城中止可容見力耳，<span class="jiazhu">見，賢遍翻。</span>地狹人多，鮮不爲患。<span class="jiazhu">鮮，息淺翻。</span>且敵衆我寡，人所共知。若以質衆能退敵完城者，則全功不在我；若避罪歸都，會資舟楫，必更相蹂踐。<span class="jiazhu">蹂，人九翻。踐，慈演翻。</span>正足爲患，不若閉門勿受。」</span>璞歎曰：<span class="yinhao">「虜必不能登城，敢爲諸君保之。<span class="jiazhu">爲，于僞翻。</span>舟楫之計，固已久息。虜之殘害，古今未有，屠剝之若，衆所共見，其中幸者，不過驅還北國作奴婢耳。彼雖烏合，寧不憚此邪！所謂『同舟而濟，胡、越一心』者也。<span class="jiazhu">王弼曰：同舟而濟，則胡、越何患乎異心！</span>今兵多則虜退速，少則退緩。吾寧可欲專功而留虜乎！」</span>乃開門納質。質見城中豐實，大喜，衆皆稱萬歲；因與璞共守。</p>
<p class="em2 strong" id="p107"><a class="gg-link" href="#p107" onclick="return changeColor(this);"></a>魏人之南寇也，不齎糧用，唯以抄掠爲資。及過淮，民多竄匿，抄掠無所得，人馬飢乏；<span class="jiazhu">抄，初交翻。</span>聞盱眙有積粟，欲以爲北歸之資。旣破崇之等，一攻城不拔，卽留其將韓元興以數千人守盱眙，<span class="jiazhu">守，言以兵相守也。將，卽亮翻；下同。</span>自帥大衆南向。由是盱眙得益完守備。<span class="jiazhu">爲明年魏主還攻盱眙不克張本。帥，讀曰率。</span></p>
<p class="em2 strong" id="p108"><a class="gg-link" href="#p108" onclick="return changeColor(this);"></a>庚午，魏主至瓜步，壞民廬舍，<span class="jiazhu">壞，音怪。</span>及伐葦爲筏，聲言欲渡江。建康震懼，民皆荷擔而立，<span class="jiazhu">荷擔而立，急則迸走。荷，戶可翻，又如字。擔，丁濫翻。</span>壬午，內外戒嚴。丹楊統內盡戶發丁，<span class="jiazhu">人凡戶見丁，無論多少盡發之。</span>王公以下子弟皆從役。命領軍將軍劉遵考等將兵分守津要，遊邏上接于湖，下至蔡洲，陳艦列營，周亙江濱，自採石至于曁陽，<span class="jiazhu">今太平州當塗縣北三十里有采石山，山下有采石磯。曁陽，今江陰軍。邏，郎佐翻。艦，戶黯翻。亙，古鄧翻。</span>六七百里。太子劭出鎭石頭，總統水軍，丹楊尹徐湛之守石頭倉城，吏部尙書江湛兼領軍，軍事處置悉以委焉。<span class="jiazhu">處，昌呂翻。</span></p>
<p class="em2 strong" id="p109"><a class="gg-link" href="#p109" onclick="return changeColor(this);"></a>上登石頭城，有憂色，謂江湛曰：<span class="yinhao">「北伐之計，同議者少。<span class="jiazhu">謂唯江、徐贊北伐之計，羣臣之議多不同也。少，詩沼翻。</span>今日士民勞怨，不得無慚，貽大夫之憂，予之過也。」</span>又曰：<span class="yinhao">「檀道濟若在，豈使胡馬至此！」</span>上又登莫府山，<span class="jiazhu">幕府山在今建康府城西二十五里，晉元帝初渡江，丞相王導建幕府於其上。宋白曰：元帝渡江，秣陵荒落，以府第居縣北幕府山，幕府之名自此。<span class="shu-ming">南史</span>，幕府山在臨沂縣。</span>觀望形勢，購魏主及王公首，許以封爵、金帛；又募人齎野葛酒置空村中，欲以毒魏人，竟不能傷。<span class="jiazhu">野葛有毒，食之殺人。</span></p>
<p class="em2 strong" id="p110"><a class="gg-link" href="#p110" onclick="return changeColor(this);"></a>魏主鑿瓜步山爲蟠道，於其上設氈屋，<span class="jiazhu"><span class="shu-ming">考異</span>曰：<span class="shu-ming">魏·帝紀</span>云：<span class="yinhao">「癸未，軍駕臨江，起行宮於瓜步山，」</span>蓋謂此也。今從<span class="shu-ming">宋書</span>。</span>魏主不飲河南水，以橐駝負河北水自隨。餉上橐駝、名馬，幷求和，請婚。上遣奉朝請田奇餉以珍羞、異味。<span class="jiazhu">奉朝請者，奉朝會請召而已。朝，直遙翻。</span>魏主得黃甘，卽噉之，<span class="jiazhu">甘卽今之柑。噉，徒濫翻，又徒覽翻。</span>幷大進酃酒。<span class="jiazhu"><span class="shu-ming">荊州記</span>曰：長沙郡酃縣有酃湖，周迴二里；取湖水爲酒，酒極甘美。杜佑曰：衡州衡陽縣，漢酃縣地。孟康曰：酃，音零。</span>左右有附耳語者，疑食中有毒。魏主不應，舉手指天，以其孫示奇曰：<span class="yinhao">「吾遠來至此，非欲爲功名，實欲繼好息民，永結姻援。宋若能以女妻此孫，我以女妻武陵王，自今匹馬不復南顧。」</span><span class="jiazhu">好，呼到翻。妻，七細翻。復，扶又翻。</span></p>
<p class="em2 strong" id="p111"><a class="gg-link" href="#p111" onclick="return changeColor(this);"></a>奇還，上召太子劭及羣臣議之，衆並謂宜許，江湛曰：<span class="yinhao">「戎狄無親，許之無益。」</span>劭怒，謂湛曰：<span class="yinhao">「今二王在阨，<span class="jiazhu">謂江夏王義恭、武陵王駿在彭城，南平王鑠在壽陽也。</span>詎宜苟執異議！」</span>聲色甚厲。坐散，俱出，<span class="jiazhu">坐，徂臥翻。</span>劭使班劍及左右排湛，湛幾至僵仆。<span class="jiazhu">班劍，持劍爲班，列在車前。幾，居希翻。僵，居良翻。</span></p>
<p class="em2 strong" id="p112"><a class="gg-link" href="#p112" onclick="return changeColor(this);"></a>劭又言於上曰：<span class="yinhao">「北伐敗辱，數州淪破，獨有斬江湛、徐湛之可以謝天下。」</span>上曰：<span class="yinhao">「北伐自是我意，江、徐但不異耳。」</span><span class="jiazhu">言不持異議也。</span>由是太子與江、徐不平，<span class="jiazhu">史言劭於此時已有弒逆之心。</span>魏亦竟不成婚。<span class="jiazhu"><span class="shu-ming">考異</span>曰：<span class="shu-ming">魏·帝紀</span>云：<span class="yinhao">「甲申，義隆使獻百牢，貢其方物，又請進女於皇孫以求和好。帝以師婚非禮，許和而不許婚，使散騎侍郎夏侯野報之。詔皇孫爲書，致馬通問。」</span>此皆<span class="shu-ming">魏史</span>夸辭，今從<span class="shu-ming">宋書</span>。</span></p>
</div></body></html>