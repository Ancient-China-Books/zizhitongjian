<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">
<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>卷第四・周紀四・赧王中</title><meta content="width=device-width" initial-scale="1" name="viewport"/></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="周紀四&lt;">周紀四</span></span></h1>
<p class=""><span class="jiazhu">起閼逢困敦<span class="biaozhusup" data-rel="">（甲子）</span>，盡著雍困敦<span class="biaozhusup" data-rel="">（戊子）</span>，凡二十五年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="赧王中">赧王中</span></span></h5>
<div class="yeartoc" id="year_toc_0297"><p class="strong"><span class="section" id="title-3"><span data-head-description="赧王中" data-head-level="h4" data-head-title="十八年">十八年</span></span><span class="biaozhusup" data-rel="">（甲子、前二九七年）</span></p></div>
<p class="em2 strong"><span class="yinwen">1</span>楚懷王亡歸。秦人覺之，遮楚道。<span class="jiazhu">遮其歸楚之路也。</span>懷王從間道走趙。<span class="jiazhu">間，隙也，從空隙之路而行也。間，古莧翻。走，音奏，又音如字。</span>趙主父在代，趙人不敢受。懷王將走魏，秦人追及之，以歸。</p>
<p class="em2 strong"><span class="yinwen">2</span>魯平公薨，子緡公賈立。<span class="jiazhu"><span class="shu-ming">世本</span><span class="yinhao">「緡」</span>作<span class="yinhao">「湣」</span>。</span></p>
<div class="yeartoc" id="year_toc_0296"><p class="strong"><span class="section" id="title-4"><span data-head-description="赧王中" data-head-level="h4" data-head-title="十九年">十九年</span></span><span class="biaozhusup" data-rel="">（乙丑、前二九六年）</span></p></div>
<p class="em2 strong"><span class="yinwen">1</span>楚懷王發病，薨於秦，秦人歸其喪。<span class="jiazhu">喪，息郎翻。</span>楚人皆憐之，如悲親戚。諸侯由是不直秦。</p>
<p class="em2 strong"><span class="yinwen">2</span>齊、韓、魏、趙、宋同擊秦，至鹽氏而還。<span class="jiazhu"><span class="shu-ming">括地志</span>：鹽氏故城，一名司鹽城，在蒲州安邑縣，掌鹽池之官，因稱鹽氏。徐廣曰：<span class="yinhao">「鹽」</span>，一作<span class="yinhao">「監」</span>。</span>秦與韓武遂、與魏封陵以和。<span class="jiazhu">十二年，秦取魏封陵，又取韓武遂，今皆歸之以和。</span></p>
<p class="em2 strong"><span class="yinwen">3</span>趙主父行新地，<span class="jiazhu">趙新取中山之地也。行，下孟翻。</span>遂出代；西遇樓煩王于西河而致其兵。<span class="jiazhu">趙北有林胡、樓煩之戎。漢鴈門郡樓煩縣，樓煩胡所居地。西河，卽漢西河郡之地。</span></p>
<p class="em2 strong"><span class="yinwen">4</span>魏襄王薨，子昭王立。<span class="jiazhu"><span class="shu-ming">世本</span>曰：昭王，名遫。</span></p>
<p class="em2 strong"><span class="yinwen">5</span>韓襄王薨，子釐王咎立。<span class="jiazhu">釐，讀曰僖。</span></p>
<div class="yeartoc" id="year_toc_0295"><p class="strong"><span class="section" id="title-5"><span data-head-description="赧王中" data-head-level="h4" data-head-title="二十年">二十年</span></span><span class="biaozhusup" data-rel="">（丙寅、前二九五年）</span></p></div>
<p class="em2 strong"><span class="yinwen">1</span>秦尉錯伐魏襄城。<span class="jiazhu">尉，蓋國尉也。班<span class="shu-ming">志</span>，襄城縣屬潁川郡。以分地考之，潁川屬韓境。蓋魏與韓分有潁川之地，用兵爭強，疆埸之間，朝韓暮魏，則此時襄城或爲魏土，容亦有之。埸，音亦。</span></p>
<p class="em2 strong"><span class="yinwen">2</span>趙主父與齊、燕共滅中山，遷其王於膚施。<span class="jiazhu">燕，因肩翻。班<span class="shu-ming">志</span>，膚施縣屬上郡；唐屬延州，爲州治所。</span>歸，行賞，大赦，置酒，酺五日。<span class="jiazhu">酺，音蒲。<span class="shu-ming">說文</span>曰：王德布大飲酒也。師古曰：酺之爲言布也。王德布於天下而合聚飲食爲酺。師古<span class="shu-ming">註</span>所云，漢法也。此言趙國內酺耳。赦者，宥有罪也。</span></p>
<p class="em2 strong"><span class="yinwen">3</span>趙主父封其長子章於代，號曰安陽君。<span class="jiazhu">長，知丈翻。班<span class="shu-ming">志</span>，代郡有東安陽縣。<span class="shu-ming">括地志</span>：東安陽故城，在朔州定襄縣界。</span></p>
<p class="em2 strong">安陽君素侈，心不服其弟。<span class="jiazhu">不服其弟爲王也。</span>主父使田不禮相之。<span class="jiazhu">相，息亮翻。</span>李兌謂肥義曰：<span class="yinhao">「公子章強壯而志驕，黨衆而欲大，田不禮忍殺而驕，二人相得，必有陰謀。夫小人有欲，輕慮淺謀，徒見其利，不顧其害，難必不久矣。<span class="jiazhu">夫，音扶。難，乃旦翻；下同。</span>子任重而勢大，亂之所始而禍之所集也。子何不稱疾毋出而傳政於公子成，毋爲禍梯，<span class="jiazhu">梯，猶階也，以木爲之，以升高者也。禍梯，猶言禍階也。梯，天黎翻。</span>不亦可乎！」</span>肥義曰：<span class="yinhao">「昔者主父以王屬義也，<span class="jiazhu">屬，之欲翻。</span>曰：『毋變而度，毋易而慮，<span class="jiazhu">而，猶汝也。</span>堅守一心，以歿而世！』義再拜受命而籍之。<span class="jiazhu">記王命於籍也。</span>今畏不禮之難而忘吾籍，變孰大焉！諺曰：『死者復生，生者不愧。』吾欲全吾言，安得全吾身乎！子則有賜而忠我矣。雖然，吾言已在前矣，終不敢失！」</span>李兌曰：<span class="yinhao">「諾，子勉之矣！吾見子已今年耳。」</span><span class="jiazhu">已，止也，言肥義命止於今年也。</span>涕泣而出。</p>
<p class="em2 strong">李兌數見公子成以備田不禮。<span class="jiazhu">數見者，相與謀爲之備也。數，所角翻。</span>肥義謂信期曰：<span class="jiazhu"><span class="shu-ming">索隱</span>曰：卽下文高信也。<span class="shu-ming">史記正義</span>曰：信，音申；康曰：如字。</span><span class="yinhao">「公子章與田不禮聲善而實惡，內得主而外爲暴，<span class="jiazhu">得主，謂章爲主父所憐也。</span>矯令以擅一旦之命，不難爲也。<span class="jiazhu">矯令，矯主父之令也。令，力正翻。擅，時戰翻。</span>今吾憂之，夜而忘寐，飢而忘食，盜出入不可以<span class="jiaozhusup">【章：十二行本無「以」字；乙十二行本同。】</span>不備。<span class="jiazhu">言盜在主父左右，出入不可不備也。</span>自今以來，有召王者必見吾面，我將以身先之，無故而後王可入也。」</span><span class="jiazhu">先，悉薦翻。</span>信期曰：<span class="yinhao">「善。」</span></p>
<p class="em2 strong">主父使惠文王朝羣臣而自從旁窺之，見其長子傫然也，<span class="jiazhu">朝，直遙翻。長，知丈翻。傫，倫追翻，懶懈貌。少子臨朝而長子朝之，故其貌如此。</span>反北面爲臣，詘於其弟，<span class="jiazhu">詘，與屈同。</span>心憐之，於是乃欲分趙而王公子章於代。<span class="jiazhu">王，于況翻，又音如字。</span>計未決而輟。主父及王游沙丘，<span class="jiazhu"><span class="shu-ming">史記正義</span>曰：沙丘在邢州平鄕縣東北二十里。余按沙丘臺，紂所作也。班<span class="shu-ming">志</span>云：沙丘在鉅鹿郡鉅鹿縣東北七十里。</span>異宮，<span class="jiazhu">異宮而處也。</span>公子章、田不禮以其徒作亂，詐以主父令召王。肥義先入，殺之。高信卽與王戰。<span class="jiazhu">高信以王與公子章之徒戰也。</span>公子成與李兌自國至，<span class="jiazhu">趙都邯鄲，自邯鄲至也。邯鄲，音寒丹。</span>乃起四邑之兵入距難，<span class="jiazhu">距，猶拒也。難，乃旦翻。</span>殺公子章及田不禮，滅其黨。公子成爲相，號安平君，<span class="jiazhu">相，息亮翻。班<span class="shu-ming">志</span>，涿郡有安平縣，非趙地也。以公子成能平難而安國，故以爲號。</span>李兌爲司寇。<span class="jiazhu">司寇，周六卿之一也，掌刑。</span>是時惠文王少，<span class="jiazhu">少，詩照翻。</span>成、兌專政。</p>
<p class="em2 strong">公子章之敗也，往走主父；主父開之。<span class="jiazhu">謂開宮門內之也。走，音奏。</span>成、兌因圍主父。<span class="jiaozhusup">【章：十二行本「父」下有「宮」字；乙十一行本同；孔本同；張校同；退齋校同。】</span>公子章死，成、兌謀曰：<span class="yinhao">「以章故，圍主父；卽解兵，吾屬夷矣！」</span><span class="jiazhu">夷，誅也，滅也。</span>乃遂圍之，令：<span class="yinhao">「宮中人後出者夷！」</span><span class="jiazhu">令，力正翻。</span>宮中人悉出。主父欲出不得，又不得食，探雀鷇而食之。<span class="jiazhu"><span class="shu-ming">爾雅</span>曰：生哺，鷇；生噣，雛。<span class="shu-ming">釋</span>云：辨鳥子之異名也。鳥子生而須母哺食者爲鷇，謂燕、雀之屬也。生而能自啄食者爲雛，謂雞、雉之屬也。探，吐南翻。鷇，居候翻。</span>三月餘，餓死沙丘宮。主父定死，乃發喪赴諸侯。主父初以長子章爲太子，後得吳娃，愛之，<span class="jiazhu">長，知丈翻。吳娃，謂吳廣之女孟姚也，見上卷五年。吳、楚之間謂美女曰娃。娃，音於佳翻。</span>爲不出者數歲。<span class="jiazhu">爲，于僞翻。</span>生子何，乃廢太子章而立之。<span class="jiazhu">何，卽惠文王也。</span>吳娃死，愛弛；憐故太子，欲兩王之，猶豫未決，故亂起。</p>
<p class="em2 strong"><span class="yinwen">4</span>秦樓緩免相，魏冉代之。<span class="jiazhu">相，息亮翻。</span></p>
<div class="yeartoc" id="year_toc_0294"><p class="strong"><span class="section" id="title-6"><span data-head-description="赧王中" data-head-level="h4" data-head-title="二十一年">二十一年</span></span><span class="biaozhusup" data-rel="">（丁卯、前二九四年）</span></p></div>
<p class="em2 strong"><span class="yinwen">1</span>秦敗魏師于解。<span class="jiazhu">敗，補邁翻。班<span class="shu-ming">志</span>，解縣屬河東郡。宋白曰：解縣地卽夏鳴條之野，有鹽池之利。後漢乾祐元年，蒲帥李茂貞奏置解州。師古曰：解，下買翻。</span></p>
<div class="yeartoc" id="year_toc_0293"><p class="strong"><span class="section" id="title-7"><span data-head-description="赧王中" data-head-level="h4" data-head-title="二十二年">二十二年</span></span><span class="biaozhusup" data-rel="">（戊辰、前二九三年）</span></p></div>
<p class="em2 strong"><span class="yinwen">1</span>韓公孫喜、魏人伐秦。<span class="jiazhu">魏書人，其將微也。將，卽亮翻。</span>穰侯薦左更白起於秦王以代向壽將兵，<span class="jiazhu">白，姓也。春秋之時，秦有白乙丙。穰，人羊翻。更，工衡翻。向，息亮翻。</span>敗魏師、韓師於伊闕，斬首二十四萬級，虜公孫喜，拔五城。秦王以白起爲國尉。<span class="jiazhu">戰國之時，有國尉，有郡尉。應劭曰：自上安下曰尉，武官悉以爲稱。敗，補邁翻。</span></p>
<p class="em2 strong"><span class="yinwen">2</span>秦王遺楚王書曰：<span class="yinhao">「楚倍秦，秦且率諸侯伐楚，願王之飭士卒，<span class="jiazhu">飭，治也，整也。遺，于季翻。倍，蒲妹翻。</span>得一樂戰！」</span><span class="jiazhu">樂，音洛，快意也；言一戰以快其意。</span>楚王患之，乃復與秦和親。<span class="jiazhu">和親者，結和以相親也。復，扶又翻，又音如字。</span></p>
<div class="yeartoc" id="year_toc_0292"><p class="strong"><span class="section" id="title-8"><span data-head-description="赧王中" data-head-level="h4" data-head-title="二十三年">二十三年</span></span><span class="biaozhusup" data-rel="">（己巳、前二九二年）</span></p></div>
<p class="em2 strong"><span class="yinwen">1</span>楚襄王迎婦於秦。</p>
<p class="margin2">臣光曰：甚哉秦之無道也，殺其父而劫其子；<span class="jiazhu">謂楚懷王留於秦而以困死，秦王復遺襄王書，以兵威劫之。</span>楚之不競也，<span class="jiazhu">杜預曰：競，強也。或曰：競，爭也，言不能與秦爭也。</span>忍其父而婚其讎！<span class="jiazhu">謂楚襄王父死於秦，是仇讎之國也，忍恥而與之婚。</span>烏呼，楚之君誠得其道，臣誠得其人，秦雖強，烏得陵之哉！善乎荀卿論之曰：<span class="yinhao">「夫道，善用之則百里之地可以獨立，不善用之則楚六千里而爲讎人役。」</span><span class="jiazhu">夫，音扶。</span>故人主不務得道而廣有其勢，是其所以危也。</p>
<p class="em2 strong"><span class="yinwen">2</span>秦魏冉謝病免，以客卿燭壽爲丞相。<span class="jiazhu">燭，姓也。<span class="shu-ming">左傳</span>，鄭有大夫燭之武。</span></p>
<div class="yeartoc" id="year_toc_0291"><p class="strong"><span class="section" id="title-9"><span data-head-description="赧王中" data-head-level="h4" data-head-title="二十四年">二十四年</span></span><span class="biaozhusup" data-rel="">（庚午、前二九一年）</span></p></div>
<p class="em2 strong"><span class="yinwen">1</span>秦伐韓，拔宛。<span class="jiazhu">宛，故申伯國。班<span class="shu-ming">志</span>，宛縣屬南陽郡；唐爲鄧州南陽縣。宛，於元翻。</span></p>
<p class="em2 strong"><span class="yinwen">2</span>秦燭壽免。魏冉復爲丞相，<span class="jiazhu">相，息亮翻。</span>封於穰與陶，謂之穰侯。又封公子巿於宛，公子悝於鄧。<span class="jiazhu">悝，苦回翻。</span></p>
<div class="yeartoc" id="year_toc_0290"><p class="strong"><span class="section" id="title-10"><span data-head-description="赧王中" data-head-level="h4" data-head-title="二十五年">二十五年</span></span><span class="biaozhusup" data-rel="">（辛未、前二九○年）</span></p></div>
<p class="em2 strong"><span class="yinwen">1</span>魏入河東地四百里，<span class="jiazhu">河東地，蓋安邑、大陽、蒲阪、解縣瀕河之地。阪，音反。解，下買翻。</span>韓入武遂地二百里于秦。<span class="jiazhu">武遂地，十八年秦以予韓。予，讀曰與。</span></p>
<p class="em2 strong"><span class="yinwen">2</span>魏芒卯始以詐見重。<span class="jiazhu">芒，謨郎翻，姓也。卯，其名。</span></p>
<div class="yeartoc" id="year_toc_0289"><p class="strong"><span class="section" id="title-11"><span data-head-description="赧王中" data-head-level="h4" data-head-title="二十六年">二十六年</span></span><span class="biaozhusup" data-rel="">（壬申、前二八九年）</span></p></div>
<p class="em2 strong"><span class="yinwen">1</span>秦大良造白起、客卿錯伐魏，至軹，取城大小六十一。<span class="jiazhu">大良造，卽大上造之良者。大上造，秦十六爵。軹，音只。軹縣，班<span class="shu-ming">志</span>屬河內郡；唐爲孟州濟源縣。</span></p>
<div class="yeartoc" id="year_toc_0288"><p class="strong"><span class="section" id="title-12"><span data-head-description="赧王中" data-head-level="h4" data-head-title="二十七年">二十七年</span></span><span class="biaozhusup" data-rel="">（癸酉、前二八八年）</span></p></div>
<p class="em2 strong"><span class="yinwen">1</span>冬，十月，秦王稱西帝，遣使立齊王爲東帝，欲約與共伐趙。蘇代自燕來，<span class="jiazhu">使，疏吏翻。燕，因肩翻。</span>齊王曰：<span class="yinhao">「秦使魏冉致帝，子以爲何如？」</span>對曰：<span class="yinhao">「願王受之而勿稱也。秦稱之，天下安之，王乃稱之，無後也。<span class="jiazhu">無後，猶言未晚。</span>秦稱之，天下惡之，<span class="jiazhu">惡，烏路翻。</span>王因勿稱，以收天下，此大資也。且伐趙孰與伐桀宋利？<span class="jiazhu">桀宋，見下二十九年。</span>今王不如釋帝以收天下之望，發兵以伐桀宋，宋舉則楚、趙、梁、衞皆懼矣。是我以名尊秦而令天下憎之，<span class="jiazhu">令，盧經翻。</span>所謂以卑爲尊也。」</span><span class="jiazhu">古人有言曰：<span class="yinhao">「自卑者人尊之。」</span></span>齊王從之，稱帝二日而復歸之。<span class="jiazhu">歸帝號而不稱也。復，扶又翻，又音如字。</span>十二月，呂禮自齊入秦。<span class="jiazhu"><span class="shu-ming">姓譜</span>曰：太嶽爲禹心呂之臣，故封呂侯，後因以爲氏。古字脊骨之膂本作<span class="yinhao">「呂」</span>。</span>秦王亦去帝，復稱王。<span class="jiazhu">去，羌呂翻，除也；後以義推。</span></p>
<p class="em2 strong"><span class="yinwen">2</span>秦攻趙，拔杜陽。<span class="jiazhu">徐廣曰：<span class="yinhao">「杜」</span>，一作<span class="yinhao">「梗」</span>。按班<span class="shu-ming">志</span>，梗陽在太原郡榆次縣界，杜陽縣屬扶風，<span class="shu-ming">註</span>云：杜水南入渭。<span class="shu-ming">詩</span>曰<span class="yinhao">「自土」</span>。師古<span class="shu-ming">註</span>云：<span class="shu-ming">緜詩</span>：自土、沮、漆。<span class="shu-ming">齊詩</span>作<span class="yinhao">「自杜」</span>，言公劉自狄而來居杜與沮、漆之地。又云：扶風栒邑有豳鄕，公劉所都。審爾，則杜陽近栒邑，接上郡、北地之境。趙地西至上郡膚施，或者其時併有杜陽歟！沮，七余翻。旬，須倫翻。豳，彼貧翻。</span></p>
<div class="yeartoc" id="year_toc_0287"><p class="strong"><span class="section" id="title-13"><span data-head-description="赧王中" data-head-level="h4" data-head-title="二十八年">二十八年</span></span><span class="biaozhusup" data-rel="">（甲戌、前二八七年）</span></p></div>
<p class="em2 strong"><span class="yinwen">1</span>秦攻趙，<span class="jiaozhusup">【章：十二行本「趙」作「魏」；乙十一行本同；孔本同；張校同。】</span>拔新垣、曲陽。<span class="jiazhu"><span class="shu-ming">史記正義</span>曰：<span class="shu-ming">年表</span>及<span class="shu-ming">括地志</span>，曲陽故城在懷州濟源縣西四十里，新垣近曲陽，未詳端的之處。余按班<span class="shu-ming">志</span>，王屋山在河東垣縣，沇水所出，東流爲濟。<span class="shu-ming">水經</span>：濟水出河東垣縣王屋山爲沇水。<span class="shu-ming">註</span>云：濟水重源出溫西北平地。水有二源，東源出原城東北，晉文公以信降原，卽此城也。俗以濟水重源所發，因復謂之濟源城。如此則濟源去垣不遠矣。蓋新垣卽河東之垣縣也；以縣有遷徙，謂其新邑爲新垣也。垣，于元翻。濟，子禮翻。沇，以轉翻。降，戶江翻。重，直龍翻。復，扶又翻。</span></p>
<div class="yeartoc" id="year_toc_0286"><p class="strong"><span class="section" id="title-14"><span data-head-description="赧王中" data-head-level="h4" data-head-title="二十九年">二十九年</span></span><span class="biaozhusup" data-rel="">（乙亥、前二八六年）</span></p></div>
<p class="em2 strong"><span class="yinwen">1</span>秦司馬錯擊魏河內。<span class="jiazhu">漢河內郡卽魏河內之地，秦幷屬河東郡。<span class="shu-ming">孟子</span>記梁惠王曰：<span class="yinhao">「河內凶則移其民於河東，移其粟於河內。」</span>蓋魏之有國，河東、河內自爲二郡也。錯，七各翻，又千故翻。</span>魏獻安邑以和，秦出其人歸之魏。</p>
<p class="em2 strong"><span class="yinwen">2</span>秦敗韓師于夏山。<span class="jiazhu">敗，補邁翻。夏，戶雅翻。</span></p>
<p class="em2 strong"><span class="yinwen">3</span>宋有雀生𪄟於城之陬。<span class="jiazhu"><span class="yinhao">「𪄟」</span>，劉向<span class="shu-ming">說苑</span>作<span class="yinhao">「鸇」</span>。<span class="shu-ming">字林</span>曰：鷂屬。陸璣曰：鸇似鷂，青黃色，燕頷句啄，向風搖翅，乃因風飛急疾，擊鳩、鴿、燕、雀食之。陬，子侯翻，隅也。句，古侯翻。</span>史占之<span class="jiazhu">史，太史之屬，掌卜筮者。</span>曰：<span class="yinhao">「吉。<span class="jiazhu">凶人吉其凶。</span>小而生巨，必霸天下。」</span>宋康王喜，起兵滅滕，伐薛，<span class="jiazhu">班<span class="shu-ming">志</span>：沛郡公丘縣，古滕國。<span class="shu-ming">水經註</span>：滕城在蕃縣西。<span class="shu-ming">唐志</span>，滕縣屬徐州。薛卽孟嘗君所封地。蕃，音皮，又音如字。</span>東敗齊，取五城，南敗楚，取地三百里，西敗魏軍，與齊、魏爲敵國，乃愈自信其霸。欲霸之亟成，故射天笞地，<span class="jiazhu">敗，補邁翻。亟，己力翻。射，而亦翻；後以義推。笞，擊也，音丑之翻。</span>斬社稷而焚滅之，<span class="jiazhu"><span class="shu-ming">記</span>曰：共工氏有子曰句龍，能平水土，故祀以爲社。烈山氏之子曰柱，爲稷，自夏以上祀之；周棄亦爲稷，自商以來祀之。自漢以下，夏禹配食官社，后稷配食官稷。<span class="shu-ming">周禮註</span>：社稷，土穀之神。共，讀曰恭。夏，戶雅翻。</span>以示威服鬼神。爲長夜之飲於室中，室中人呼萬歲，則堂上之人應之，堂下之人又應之，門外之人又應之，以至於國中，無敢不呼萬歲者。天下之人謂之<span class="yinhao">「桀宋」</span>。<span class="jiazhu">言其昏暴如桀也。</span>齊湣王起兵伐之，民散，城不守。宋王奔魏，死於溫。<span class="jiazhu">溫，周司寇蘇忿生之邑。班<span class="shu-ming">志</span>，溫縣屬河內郡。宋至此而滅。湣，讀曰閔。</span></p>
<div class="yeartoc" id="year_toc_0285"><p class="strong"><span class="section" id="title-15"><span data-head-description="赧王中" data-head-level="h4" data-head-title="三十年">三十年</span></span><span class="biaozhusup" data-rel="">（丙子、前二八五年）</span></p></div>
<p class="em2 strong"><span class="yinwen">1</span>秦王會楚王於宛，<span class="jiazhu">宛，於元翻。</span>會趙王於中陽。<span class="jiazhu">班<span class="shu-ming">志</span>，中陽縣屬西河郡。<span class="shu-ming">水經註</span>：文水逕太原茲氏縣故城之東，瀦爲文湖；文湖水又東逕中陽縣故城東。</span></p>
<p class="em2 strong"><span class="yinwen">2</span>秦蒙武擊齊，拔九城。<span class="jiazhu"><span class="shu-ming">風俗通</span>：東蒙主以蒙山爲氏。</span></p>
<p class="em2 strong"><span class="yinwen">3</span>齊湣王旣滅宋而驕，乃南侵楚，西侵三晉，欲幷二周，爲天子。狐咺正議，斮之檀衢。<span class="jiazhu">狐，姓也。春秋之時，晉有狐突、狐毛、狐偃父子。<span class="shu-ming">左傳</span>：齊簡公與婦人飲酒於檀臺。檀衢，意其地爲通檀臺之衢路也。<span class="shu-ming">爾雅</span>：四達謂之衢。咺，況晚翻，又況遠翻。斮，側略翻，斬也。</span>陳舉直言，殺之東閭。<span class="jiazhu"><span class="shu-ming">左傳</span>：晉圍齊，州綽門于東閭。杜預<span class="shu-ming">註</span>曰：齊東門。</span></p>
<p class="em2 strong">燕昭王日夜撫循其人，益以富實，<span class="jiazhu">燕，因肩翻。</span>乃與樂毅謀伐齊。樂毅曰：<span class="yinhao">「齊，霸國之餘業也，<span class="jiazhu">毅，魚器翻。自齊桓公霸天下，國以強大；田氏藉其餘業。</span>地大人衆，未易獨攻也。<span class="jiazhu">易，弋豉翻。</span>王必欲伐之，莫如約趙及楚、魏。」</span>於是使樂毅約趙，別使使者連楚、魏，且令趙嚪秦以伐齊之利。<span class="jiazhu">使者，上疏吏翻。令，力丁翻。以利誘之曰嚪。嚪，音田濫翻。誘，羊久翻。</span>諸侯害齊王之驕暴，皆爭合謀與燕伐齊。<span class="jiazhu">燕，因肩翻。</span></p>
<div class="yeartoc" id="year_toc_0284"><p class="strong"><span class="section" id="title-16"><span data-head-description="赧王中" data-head-level="h4" data-head-title="三十一年">三十一年</span></span><span class="biaozhusup" data-rel="">（丁丑、前二八四年）</span></p></div>
<p class="em2 strong"><span class="yinwen">1</span>燕王悉起兵，以樂毅爲上將軍。<span class="jiazhu">上將軍，猶春秋之元帥。帥，所類翻。</span>秦尉斯離帥師與三晉之師會之。<span class="jiazhu">尉，秦官也。斯離，其名。或曰：斯，姓也，離，名也。斯，蜀之西南夷種，遂以爲姓。帥，讀曰率。</span>趙王以相國印授樂毅，樂毅幷將秦、魏、韓、趙之兵以伐齊。齊湣王悉國中之衆以拒之，戰于濟西，<span class="jiazhu">相，息亮翻。將，卽亮翻。湣，讀曰閔。<span class="shu-ming">水經</span>：濟水東北過壽張縣西界，北逕須昌、穀城、臨邑縣西，又北逕北平、陰城西，又東北過盧縣北，皆齊地也。濟西地在濟水之西。濟，子禮翻；下同。</span>齊師大敗。樂毅還秦、韓之師，分魏師以略宋地，部趙師以收河間。<span class="jiazhu">秦、韓與齊隔遠，故先還其師。宋地近於魏，故使略之。河間近於趙，故以方略部趙取之。此其部分，非人所能及也。宋地，齊滅宋所取之地。</span>身率燕師，長驅逐北。劇辛曰：<span class="yinhao">「齊大而燕小，<span class="jiazhu">燕，因肩翻。劇，竭戟翻。</span>賴諸侯之助以破其軍，宜及時攻取其邊城以自益，此長久之利也。<span class="jiazhu">劇，竭戟翻，姓也。</span>今過而不攻，以深入爲名，無損於齊，無益於燕而結深怨，後必悔之。」</span>樂毅曰：<span class="yinhao">「齊王伐功矜能，謀不逮下，廢黜賢良，信任諂諛，政令戾虐，百姓怨懟。<span class="jiazhu">懟，直類翻。</span>今軍皆破亡，若因而乘之，其民必叛，禍亂內作，則齊可圖也。若不遂乘之，待彼悔前之非，改過恤下而撫其民，則難慮也。」</span>遂進軍深入。齊人果大亂失度，<span class="jiazhu">難慮，謂難爲計慮也。失度，失其常度也。</span>湣王出走。樂毅入臨淄，取寶物、祭器，輸之於燕。燕王親至濟上勞軍，行賞饗士；<span class="jiazhu">燕，因肩翻。濟，子禮翻。勞，力到翻。</span>封樂毅爲昌國君，<span class="jiazhu">班<span class="shu-ming">志</span>，昌國縣屬齊郡。封毅爲昌國君，以其能昌大燕國也。</span>遂使留徇齊城之未下者。</p>
<p class="em2 strong">齊王出亡之衞，衞君辟宮舍之，稱臣而共具。<span class="jiazhu">辟，讀曰避。共，音供，又居用翻。</span>齊王不遜，衞人侵之。齊王去奔鄒、魯，有驕色；鄒、魯弗內，遂走莒。<span class="jiazhu">莒，春秋莒子之國，齊滅之。班<span class="shu-ming">志</span>，莒縣屬城陽國，國都也。宋白曰：周武王封少昊之後嬴姓茲輿於莒，始都計斤城，在今高密縣東南四十里。春秋時徙於莒。隱公二年，莒人入向。<span class="shu-ming">註</span>云：今城陽莒縣。莒自初封二十三君，爲楚簡王所滅。漢爲莒縣，城陽王所都。莒，音居禦翻。</span>楚使淖齒將兵救齊，因爲齊相。淖齒欲與燕分齊地，<span class="jiazhu"><span class="shu-ming">索隱</span>曰：淖，女敎翻；康曰：竹角切；姓也。相，息亮翻。</span>乃執湣王而數之<span class="jiazhu">數其罪也。師古曰：數，所具翻；宋祁曰：所主翻。</span>曰：<span class="yinhao">「千乘、博昌之間，方數百里，雨血沾衣，<span class="jiazhu">漢置千乘郡，博昌縣屬焉。後漢更千乘郡爲樂安國。<span class="shu-ming">十三州志</span>曰：昌水，其勢平，故曰博昌。<span class="shu-ming">唐志</span>，千乘、博昌二縣皆屬青州。乘，繩證翻。雨，王遇翻。自上而下曰雨。</span>王知之乎？」</span>曰：<span class="yinhao">「知之。」</span><span class="yinhao">「嬴、博之間，地坼及泉，<span class="jiazhu">班<span class="shu-ming">志</span>，嬴、博二縣屬泰山郡。</span>王知之乎？」</span>曰：<span class="yinhao">「知之。」</span><span class="yinhao">「有人當闕而哭者，求之不得，去則聞其聲，王知之乎？」</span>曰：<span class="yinhao">「知之。」</span>淖齒曰：<span class="yinhao">「天雨血沾衣者，天以告也；地坼及泉者，地以告也；有人當闕而哭者，人以告也。天、地、人皆告矣，而王不知誡焉，<span class="jiazhu">誡，與戒同；戒，警敕也。毛晃曰：警敕之辭曰誡。此言天、地、人皆以相警敕也。</span>何得無誅！」</span>遂弑王於鼓里。<span class="jiazhu">鼓里，莒中地名，近齊廟。</span></p>
<p class="margin2">荀子論之曰：國者，天下之利勢也。得道以持之，則大安也，大榮也，積美之源也。不得道以持之，則大危也，大累也，<span class="jiazhu">累，力僞翻，事相緣及也。</span>有之不如無之；及其綦也，<span class="jiazhu">齊人謂極爲綦，音其；下綦之同。</span>索爲匹夫，不可得也。<span class="jiazhu">索，山客翻，求也。</span>齊湣、宋獻是也。<span class="jiazhu">湣，讀曰閔。宋獻，意卽指宋康王。</span></p>
<p class="margin2">故用國者義立而王，信立而霸，權謀立而亡。</p>
<p class="margin2">挈國以呼禮義，而無以害之。<span class="jiazhu">挈，卽提挈之挈，音詰結翻。</span>行一不義，殺一無罪，而得天下，仁者不爲也。擽然扶持心國，且若是其固也。<span class="jiazhu">擽然，落石貌；言其持心持國，擽然如石之固。擽，歷各翻。</span>之所與爲之者之人，則舉義士也。之所以爲布陳於國家刑法者，則舉義法也。主之所極然，<span class="jiazhu">毛晃曰：然，如也，是也。</span>帥羣臣而首嚮之者，則舉義志也。<span class="jiazhu">帥，讀曰率。首，所救翻。志者，心之所主也。</span>如是，則下仰上以義矣，<span class="jiazhu">仰，魚亮翻。凡仰給、仰成之仰皆同音。</span>是基定也。基<span class="jiaozhusup">【章：乙十一行本，二「基」字均作「綦」。】</span>定而國定，國定而天下定。故曰：以國濟義，一日而白，湯、武是也。<span class="jiazhu">基，址也，本也。爲土立址曰基；爲木立根本亦曰基。白，明也。</span>是所謂義立而王也。</p>
<p class="margin2">德雖未至也，義雖未濟也，然而天下之理略奏矣，<span class="jiazhu">楊倞曰：略有節奏也。</span>刑賞已諾信於天下矣，<span class="jiazhu">諾，人應聲也。信，人不疑而心孚也。</span>臣下曉然皆知其可要也。<span class="jiazhu">要，一遙翻，約也，勤也，求也。</span>政令已陳，雖覩利敗，不欺其民；<span class="jiazhu">令，力正翻。</span>約結已定，雖覩利敗，不欺其與；<span class="jiazhu">與，黨與也。卽下文所謂與國也。</span>如是，則兵勁城固，敵國畏之；國一綦明，<span class="jiazhu">楊倞曰：此<span class="yinhao">「綦」</span>當作<span class="yinhao">「基」</span>。今謂此<span class="yinhao">「綦」</span>字從上註，所謂齊人之言，其義亦通。明，顯也。</span>與國信之；雖在僻陋之國，威動天下，五伯是也。是所謂信立而霸也。<span class="jiazhu">伯，讀曰霸。五霸，夏昆吾，商大彭、豕韋，周齊桓、晉文。或曰：齊桓、晉文、宋襄、秦穆、楚莊爲五霸。</span></p>
<p class="margin2">挈國以呼功利，不務張其義，齊其信，唯利之求；內則不憚詐其民而求小利焉，外則不憚詐其與而求大利焉。內不修正其所以有，然常欲人之有，如是，則臣下百姓莫不以詐心待其上矣。上詐其下，下詐其上，則是上下析也。<span class="jiazhu">析，先的翻，分也，離也。</span>如是，則敵國輕之，與國疑之，權謀日行而國不免危削，綦之而亡，齊湣、薛公是也。<span class="jiazhu">湣，讀曰閔。薛公，謂孟嘗君。孟嘗君卒，齊與諸侯共滅薛。卒，子恤翻。</span>故用強齊，非以修禮義也，非以本政敎也，非以一天下也，綿綿常以結引馳外爲務。<span class="jiazhu">引，讀曰靷，音羊晉翻。丁度曰：靷，駕牛具，在胸曰靷，蓋駕馬亦用靷也。</span>故強，南足以破楚，西足以詘秦，北足以敗燕，中足以舉宋，<span class="jiazhu"><span class="shu-ming">史記</span>，齊閔王十年，伐燕，取之；二十三年，與秦敗楚於重丘，南割楚之淮北；三十六年，與韓、魏攻秦，至函谷；三十八年，伐宋，滅之。<span class="shu-ming">通鑑</span>據<span class="shu-ming">孟子</span>以取燕事屬之齊宣王。敗，補邁翻。詘，與屈同，音渠勿翻。燕，因肩翻。</span>及以燕、趙起<span class="jiaozhusup">【章：十二行本「起」作「改」；孔本同。】</span>而攻之，若振槁然，<span class="jiazhu">燕，因肩翻。槁，枯木也。振，搖也。振已枯之木，則枝葉摧落而本根撥矣。槁，苦皓翻，又音古老翻。</span>而身死國亡，爲天下大戮，後世言惡則必稽焉。<span class="jiazhu">稽，考也，又計校也。</span>是無他故焉，唯其不由禮義而由權謀也。</p>
<p class="margin2">三者，明主之所謹擇也，仁人之所務白也。<span class="jiazhu">白，明白也。</span>善擇者制人，不善擇者人制之。</p>
<p class="em2 strong"><span class="yinwen">2</span>樂毅聞晝<span class="jiaozhusup">【章：乙十一行本作「畫」；孔本同；下均同。】</span>邑人王蠋賢，<span class="jiazhu">劉熙曰：畫，齊西南近邑，音獲。<span class="shu-ming">索隱</span>曰：音胡卦翻。<span class="shu-ming">括地志</span>：戟里城在臨淄城西北三十里，春秋時棘邑。又云：澅邑，蠋所居，卽此邑，因澅水爲名也。京相璠曰：今臨淄有澅水，西北入沛，卽班<span class="shu-ming">志</span>所謂如水；如、時聲相似，然則澅水卽時水也。余按後漢耿弇攻張步，進軍畫中，在臨淄、西安二邑之間。<span class="yinhao">「蠋」</span>，班固<span class="shu-ming">古今人表</span>作<span class="yinhao">「歜」</span>，音觸。據<span class="yinhao">「蠋」</span>字則當音蜀，或音之欲翻；康珠玉切。<span class="shu-ming">通鑑</span>以畫邑爲晝邑，以孟子去齊宿於晝爲據也。若以<span class="shu-ming">孟子</span>爲據，則晝讀如字。</span>令軍中環晝邑三十里無入。<span class="jiazhu">環，據<span class="shu-ming">漢書音義</span>音宦。</span>使人請蠋，蠋謝不往。燕人曰：<span class="yinhao">「不來，吾且屠晝邑！」</span>蠋曰：<span class="yinhao">「忠臣不事二君，烈女不更二夫。<span class="jiaozhusup">【章：十二行本「夫」下有「齊王不用吾諫故退而耕於野」十二字；乙十一行本同；孔本同；張校同；退齋校同。】</span><span class="jiazhu">燕，因肩翻。蠋，音蜀。更，工衡翻。</span>國破君亡，吾不能存，而又欲劫之以兵；吾與其不義而生，不若死！」</span>遂經其頸於樹枝，自奮絕脰而死。<span class="jiazhu">經，絞也，縊也。頸，居郢翻，頭莖也。自奮，自奮起而還擲也。脰，大透翻，頸也。</span>燕師乘勝長驅，齊城皆望風奔潰。樂毅修整燕軍，禁止侵掠，求齊之逸民，顯而禮之，寬其賦斂，<span class="jiazhu">斂，力驗翻；後以義推。</span>除其暴令，修其舊政，<span class="jiaozhusup">【章：孔本「政」作「制」。】</span>齊民喜悅。乃遣左軍渡膠東、東萊；<span class="jiazhu">膠東，漢爲王國。<span class="shu-ming">水經</span>：膠水出琅邪黔陬縣膠山，北過膠東、下密，又北過東萊當利縣入海。膠水之東爲膠東國，膠水之西爲膠西國。東萊，春秋萊子之國，漢置東萊郡。邪，音耶。</span>前軍循泰山以東至海，略琅邪；<span class="jiazhu">琅邪，秦置爲郡，其地東至海，南距淮。</span>右軍循河、濟，屯阿、鄄以連魏師；<span class="jiazhu">河濟註已見一卷安王十五年，然僅及濟水入河而溢爲滎一節。今據<span class="shu-ming">水經</span>：濟水自滎澤東流至濟陰乘氏縣西，分爲二瀆：其南瀆爲菏水，東南流至山陽湖陸縣，與泗水合。其北瀆東北流入于鉅野澤，東北過東郡壽良縣西界，北逕須昌、穀城至臨邑縣四瀆津口，與河水合。此蓋言齊地在河、濟之間者也。參考上濟西註可見。濟，子禮翻。阿，東阿；鄄，鄄城。鄄，音絹。乘，繩證翻。菏，音柯。</span>後軍旁北海以撫千乘：<span class="jiazhu">旁，步浪翻。自臨淄東北至海，北海地也。漢置郡。乘，繩證翻。</span>中軍據臨淄而鎭齊都。祀桓公、管仲於郊，表賢者之閭，封王蠋之墓。<span class="jiazhu">王蠋墓蓋在晝。</span>齊人食邑於燕者二十餘君，<span class="jiazhu">封爲君也。</span>有爵位於薊者百有餘人。<span class="jiazhu">薊，燕都也。班<span class="shu-ming">志</span>，薊縣屬廣陽國。唐爲幽州治所；今爲燕京。<span class="shu-ming">水經註</span>：薊城西北隅有薊丘，故名。燕，因肩翻。薊，音計。</span>六月之間，下齊七十餘城，皆爲郡縣。</p>
<p class="em2 strong"><span class="yinwen">3</span>秦王、魏王、韓王會于京師。</p>
<div class="yeartoc" id="year_toc_0283"><p class="strong"><span class="section" id="title-17"><span data-head-description="赧王中" data-head-level="h4" data-head-title="三十二年">三十二年</span></span><span class="biaozhusup" data-rel="">（戊寅、前二八三年）</span></p></div>
<p class="em2 strong"><span class="yinwen">1</span>秦、趙會于穰。秦拔魏安城，<span class="jiazhu">班<span class="shu-ming">志</span>，安成縣屬汝南郡。司馬彪<span class="shu-ming">志</span>作<span class="yinhao">「安城」</span>。時魏地南至汝南，秦自武關出兵攻拔之。<span class="shu-ming">括地志</span>：安城在豫州汝陽縣東南十七里。一曰：在豫州吳房縣東南。穰，人羊翻。</span>兵至大梁而還。<span class="jiazhu">還，音旋。</span></p>
<p class="em2 strong"><span class="yinwen">2</span>齊淖齒之亂，湣王子法章變姓名爲莒太史敫家傭。<span class="jiazhu">淖，女敎翻。湣，讀曰閔。徐廣曰：敫，音躍，一音皎；康吉了切。余按班<span class="shu-ming">書·王子侯表</span>有<span class="yinhao">「敫」</span>字，師古曰：古穆字；今從之。傭，雇身爲人力作。爲，于僞翻。</span>太史敫女奇法章狀貌，以爲非常人，憐而常竊衣食之，<span class="jiazhu">竊，私也，私爲之而不使人知。衣，於旣翻。食，祥吏翻。</span>因與私通。王孫賈從湣王，失王之處，其母曰：<span class="yinhao">「汝朝出而晚來，則吾倚門而望；汝暮出而不還，則吾倚閭而望。<span class="jiazhu">閭，里門也。<span class="shu-ming">周禮</span>：二十五家爲閭。</span>汝今事王，王走，汝不知其處，汝尙何歸焉！」</span>王孫賈乃入市中呼曰：<span class="jiazhu">呼，火故翻，叫號也。號，戶高翻。</span><span class="yinhao">「淖齒亂齊國，殺湣王。欲與我誅之者袒右！」</span><span class="jiazhu">袒右肩也。</span>市人從者四百人，與攻淖齒，殺之。於是齊亡臣相與求湣王子，欲立之。法章懼其誅己，久之乃敢自言，遂立以爲齊王，保莒城以拒燕，<span class="jiazhu">燕，因肩翻。</span>布告國中曰：<span class="yinhao">「王已立在莒矣！」</span><span class="jiazhu">其時樂毅以燕中軍鎭臨淄，法章已立而保莒。田單自安平保卽墨，奔敗之餘，猶可置之不問，法章布告國中，自言已立在莒，可安坐而不問乎！後人論樂毅，以爲善藏其用，吾未敢以爲然也。</span></p>
<p class="em2 strong"><span class="yinwen">3</span>趙王得楚和氏璧，<span class="jiazhu">楚人卞和得玉璞，獻之楚厲王，王使玉人視之，曰：<span class="yinhao">「石也；」</span>王以和爲詐，刖其左足。及武王立，和又獻之，玉人又曰：<span class="yinhao">「石也；」</span>王又以爲詐而刖其右足。及文王立，和乃抱璞而泣於荊山之下；王聞之，使玉人理其璞，而得寶，因命曰<span class="yinhao">「和氏之璧」</span>。<span class="shu-ming">爾雅</span>：肉倍好謂之璧；外圓象天，內方象地。</span>秦昭王欲之，請易以十五城。趙王欲勿與，畏秦強；欲與之，恐見欺。以問藺相如，<span class="jiazhu"><span class="shu-ming">姓譜</span>曰：韓獻子玄孫曰康，食采於藺，因氏焉。藺，力刃翻。</span>對曰：<span class="yinhao">「秦以城求璧而王不許，曲在我矣。我與之璧而秦不與我城，則曲在秦。均之二策，寧許以負秦。<span class="jiazhu">使秦負曲也。</span>臣願奉璧而往；使秦城不入，臣請完璧而歸之！」</span>趙王遣之。相如至秦，秦王無意償趙城。相如乃以詐紿秦王，復取璧，<span class="jiazhu">償，辰羊翻。紿，蕩亥翻，欺也，誑也。</span>遣從者懷之，間行歸趙，<span class="jiazhu">從，才用翻。間，古莧翻。</span>而以身待命於秦。秦王以爲賢而弗誅，禮而歸之。趙王以相如爲上大夫。</p>
<p class="em2 strong"><span class="yinwen">4</span>衞嗣君薨，子懷君立。嗣君好察微隱，縣令有發褥而席弊者，<span class="jiazhu">嗣，祥吏翻。好，呼到翻。令，力正翻。古者縣大夫，至春秋時有邑大夫。縣令，起於戰國之時，秦、漢因之。</span>嗣君聞之，乃賜之席。令大驚，以君爲神。又使人過關市，賂之以金，<span class="jiazhu">此蓋賂掌關市之官。<span class="shu-ming">周禮</span>：司關掌國貨之節，以聯門市，司貨賄之出入者，掌其治禁與其征廛；司市掌市之治敎政刑，量度禁令。戰國之時，合爲一官。量，音亮。</span>旣而召關市，問有客過與汝金，汝回遣之；<span class="jiazhu">回遣，謂還其金也。</span>關市大恐。又愛泄姬，重如耳，而恐其因愛重以壅己也，<span class="jiazhu">泄，姓也，與洩同，春秋時鄭有大夫洩駕，陳有大夫洩冶。如，亦姓也；張守節以如耳爲魏大夫姓名，非也，蓋衞大夫。是時魏王有如姬。重，音輕重之重。</span>乃貴薄疑以敵如耳，<span class="jiazhu">薄，姓也；<span class="shu-ming">風俗通</span>，衞賢人薄疑。敵，當也。</span>尊魏妃以偶泄姬，<span class="jiazhu">偶，匹也，對也。</span>曰：<span class="yinhao">「以是相參也。」</span><span class="jiazhu">參，三也，相參列也，間廁也。</span></p>
<p class="margin2">荀子論之曰：成侯、嗣君，聚斂計數之君也，未及取民也。子產，取民者也，未及爲政也。管仲，爲政者也，未及修禮也。故修禮者王，爲政者強，取民者安，聚斂者亡。<span class="jiazhu">斂，力豔翻。</span></p>
<div class="yeartoc" id="year_toc_0282"><p class="strong"><span class="section" id="title-18"><span data-head-description="赧王中" data-head-level="h4" data-head-title="三十三年">三十三年</span></span><span class="biaozhusup" data-rel="">（己卯、前二八二年）</span></p></div>
<p class="em2 strong"><span class="yinwen">1</span>秦伐趙，拔兩城。</p>
<div class="yeartoc" id="year_toc_0281"><p class="strong"><span class="section" id="title-19"><span data-head-description="赧王中" data-head-level="h4" data-head-title="三十四年">三十四年</span></span><span class="biaozhusup" data-rel="">（庚辰、前二八一年）</span></p></div>
<p class="em2 strong"><span class="yinwen">1</span>秦伐趙，拔石城。<span class="jiazhu"><span class="shu-ming">史記正義</span>曰：<span class="shu-ming">地理志</span>，右北平有石城縣。<span class="shu-ming">括地志</span>：石城在相州林慮縣西南九十里。疑相州石城是。余謂北平之石城，燕境也，相州之石城，魏境也，皆非趙地。此石城卽漢西河之離石縣城；拓拔魏分西河，置五城郡，又置石城縣，蓋此地是也。相，息亮翻。慮，音廬。燕，因肩翻。</span></p>
<p class="em2 strong"><span class="yinwen">2</span>秦穰侯復爲丞相。<span class="jiazhu">穰，人羊翻。復，扶又翻。</span></p>
<p class="em2 strong"><span class="yinwen">3</span>楚欲與齊、韓共伐秦，因欲圖周。王使東周武公謂楚令尹昭子曰：<span class="yinhao">「周不可圖也。」</span><span class="jiazhu">令尹，楚上卿，執其國之政，猶秦之丞相也。令，力正翻。</span>昭子曰：<span class="yinhao">「乃圖周，則無之；雖然，何不可圖？」</span>武公曰：<span class="yinhao">「西周之地，絕長補短，不過百里。名爲天下共主，<span class="jiazhu">言天下共宗周以爲諸侯主。杜佑曰：洛陽，古成周之地。今洛陽城東三十餘里故城，是周之下都也。晉帥諸侯城之，以居敬王。至孝王封其弟桓公於河南以續周公之官職，至孫惠公乃封少子於鞏，號曰東周。赧王立，東、西周分理，又徙都西周，則王城也。帥，讀曰率。少，始照翻。鞏，居勇翻。赧，奴版翻。</span>裂其地不足以肥國，得其衆不足以勁兵。雖然，攻之者名爲弑君。然而猶有欲攻之者，見祭器在焉故也。<span class="jiazhu">謂三代所傳之祭器，如九鼎之類是也。</span>夫虎肉臊而兵利身，人猶攻之；若使澤中之麋蒙虎之皮，人之攻之也必萬倍矣。<span class="jiazhu">夫，音扶。劉伯莊曰：虎之爪牙如兵之利刃在身，其肉雖臊而人猶攻之者，以其皮之所在也。鹿之大者曰麋，麋無爪牙之利而肉可食；若更蒙虎之皮，人之攻之必萬倍於虎矣。臊，蘇遭翻。魚腥，肉臊。麋，武悲翻。更，古孟翻。</span>裂楚之地，足以肥國，詘楚之名，足以尊王。<span class="jiaozhusup">【章：十二行本「王」作「主」；乙十一行本同；孔本同；退齋校同。】</span><span class="jiazhu">詘，讀曰黜，言黜其僭王之名也。</span>今子欲誅殘天下之共主，居三代之傳器，器南，則兵至矣！」</span>於是楚計輟不行。<span class="jiazhu">共，音如字。傳，直專翻。言三代之器傳於周，周亡則所傳之器將南歸於楚，天下將合兵至楚而共討其罪也。</span></p>
<div class="yeartoc" id="year_toc_0280"><p class="strong"><span class="section" id="title-20"><span data-head-description="赧王中" data-head-level="h4" data-head-title="三十五年">三十五年</span></span><span class="biaozhusup" data-rel="">（辛巳、前二八○年）</span></p></div>
<p class="em2 strong"><span class="yinwen">1</span>秦白起敗趙軍，斬首二萬，取代光狼城。<span class="jiazhu"><span class="shu-ming">索隱</span>曰：<span class="shu-ming">地志</span>不載光狼城，蓋屬趙國。<span class="shu-ming">史記正義</span>曰：光狼故城，在澤州高平縣西二十里。康曰：本中山地，趙武靈王取之，其地在代。余考史以代光狼城聯而書之，康以爲其地在代可也。又云本中山地；中山與代舊爲兩國，代在山之陰，中山在山之陽；旣云在代，不當又云本中山地。如康意，抑以爲光狼本代地，趙襄子滅代而中山侵有光狼地；武靈王旣滅中山，始有光狼之地。白起自上郡、九原、雲中下兵，始能敗趙軍，取光狼。史旣不先序其兵行之路，後又無考，光狼城之所，闕疑可也。</span>又使司馬錯發隴西兵，<span class="jiazhu">扶風汧縣之西有大隴山，名隴坻，上者七日方越。自隴以西，本冀戎、䝠戎、氐、羌之地，秦累世攘拓，以其地置隴西郡。錯，七各翻，又倉故翻。汧，苦堅翻。䝠，戶官翻。</span>因蜀攻楚黔中，拔之。<span class="jiazhu">按秦兵時因蜀出巴郡枳縣路以攻拔楚之黔中。黔，音琴。</span>楚獻漢北及上庸地。<span class="jiazhu">漢北，謂漢水以北宛、葉、樊、鄧、隨、唐之地。上庸，曹魏新城，唐房陵郡之地。</span></p>
<div class="yeartoc" id="year_toc_0279"><p class="strong"><span class="section" id="title-21"><span data-head-description="赧王中" data-head-level="h4" data-head-title="三十六年">三十六年</span></span><span class="biaozhusup" data-rel="">（壬午、前二七九年）</span></p></div>
<p class="em2 strong"><span class="yinwen">1</span>秦白起伐楚，取鄢、鄧、西陵。<span class="jiazhu"><span class="shu-ming">史記正義</span>曰：鄢、鄧二城並在襄州。<span class="shu-ming">括地志</span>：故鄢城在襄州安養北三里，古鄢子之國。又按<span class="shu-ming">水經註</span>，鄢城當在宜城南，有鄢水。<span class="shu-ming">左傳</span>楚屈瑕伐羅及鄢，亂次而濟，卽其地。徐廣曰：西陵屬江夏。余謂西陵卽夷陵。班<span class="shu-ming">志</span>，夷陵縣屬南郡。<span class="shu-ming">水經</span>：江水東逕夷陵縣，又東逕西陵峽，蓋縣城去峽不遠。夏，戶雅翻。</span></p>
<p class="em2 strong"><span class="yinwen">2</span>秦王使使者告趙王，願爲好會於河外澠池。<span class="jiazhu">使使之使，疏吏翻。好，呼到翻；凡和好之好皆同音。<span class="shu-ming">漢志</span>，澠池縣屬弘農郡。杜佑曰：澠池有東、西俱利二城，卽秦、趙會處。宋白曰：在今縣西十三里。澠，莫踐翻，又莫忍翻。</span>趙王欲毋行，廉頗、藺相如計曰：<span class="jiazhu"><span class="shu-ming">姓譜</span>：廉姓，顓帝曾孫大廉之後。頗，普河翻。</span><span class="yinhao">「王不行，示趙弱且怯也。」</span>趙王遂行，相如從。<span class="jiazhu">從，才用翻。</span>廉頗送至境，與王訣<span class="jiazhu">訣，音決，別也。</span>曰：<span class="yinhao">「王行，度道里會遇之禮畢，<span class="jiazhu">度，徒洛翻。</span>還不過三十日；三十日不還，<span class="jiazhu">還，從宣翻，又音如字。</span>則請立太子以絕秦望。」</span>王許之。</p>
<p class="em2 strong">會于澠池。王與趙王飲，<span class="jiazhu">此句作<span class="yinhao">「秦王與趙王飲」</span>，文意乃明。</span>酒酣，<span class="jiazhu">酣，戶甘翻，樂也，洽也。</span>秦王請趙王鼓瑟，<span class="jiazhu">瑟二十五絃，伏羲所作。<span class="shu-ming">史記</span>曰：黃帝使素女鼓五十絃瑟，帝悲不止，故破其瑟爲二十五絃。趙人善瑟，故秦請鼓之。瑟，色櫛翻。</span>趙王鼓之。藺相如復請秦王擊缶，<span class="jiazhu">缶，瓦器。<span class="shu-ming">爾雅</span>曰：盎謂之缶，<span class="shu-ming">註</span>云：盆也。楊惲曰：<span class="yinhao">「仰天拊缶而歌嗚嗚，秦聲也。」</span><span class="shu-ming">說文</span>曰：缶所以盛酒，秦人鼓之以節樂。劉昫曰：缶如足盆，古西戎之樂，秦俗因而用之。其形如覆盆，以四杖擊之。復，扶又翻，又音如字。缶，方九翻。惲，於粉翻。盛，時征翻。昫，吁句翻。</span>秦王不肯。相如曰：<span class="yinhao">「五步之內，臣請得以頸血濺大王矣！」</span><span class="jiazhu">言將殺秦王也。頸，居郢翻。濺，音箭，康音贊，汙灑也。汙，烏故翻。</span>左右欲刃相如，相如張目叱之，左右皆靡。<span class="jiazhu">靡，委靡不振之貌。</span>王不懌，<span class="jiazhu">不悅也。</span>爲一擊缶。<span class="jiazhu">爲，于僞翻。</span>罷酒，秦終不能有加於趙；趙人亦盛爲之備，秦不敢動。趙王歸國，以藺相如爲上卿，位在廉頗之右。<span class="jiazhu">藺，力刃翻。頗，普何翻。毛晃曰：人道尙右，故左右手之右，以右爲尊。</span></p>
<p class="em2 strong">廉頗曰：<span class="yinhao">「我爲趙將，有攻城野戰之功。<span class="jiazhu">將，卽亮翻。</span>藺相如素賤人，徒以口舌而位居我上，吾羞，不忍爲之下！」</span>宣言曰：<span class="yinhao">「我見相如，必辱之！」</span><span class="jiazhu">宣言者，宣布其言於外也。</span>相如聞之，不肯與會；每朝，常稱病，不欲爭列。<span class="jiazhu">朝，直遙翻。毛晃曰：列，行次也，位序也。</span>出而望見，輒引車避匿。<span class="jiazhu">匿，藏也，隱也。</span>其舍人皆以爲恥。相如曰：<span class="yinhao">「子視廉將軍孰與秦王？」</span>曰：<span class="yinhao">「不若。」</span><span class="jiazhu">若，猶如也。</span>相如曰：<span class="yinhao">「夫以秦王之威而相如廷叱之，辱其羣臣；<span class="jiazhu">此謂請秦王擊缶時也。</span>相如雖駑，<span class="jiazhu">夫，音扶。駑，音奴，<span class="shu-ming">字林</span>曰：駘也。駘，堂來翻。</span>獨畏廉將軍哉！顧吾念之，強秦所<span class="jiaozhusup">【章：十二行本「所」上有「之」字；乙十一行本同；孔本同。】</span>以不敢加兵於趙者，徒以吾兩人在也。今兩虎共鬬，其勢不俱生。吾所以爲此者，先國家之急而後私讎也！」</span><span class="jiazhu">先，悉薦翻。後，戶遘翻。</span>廉頗聞之，肉袒負荊至門謝罪，<span class="jiazhu">荊，所以笞，故負之以請罪。肉袒者，袒而露其肉。笞，丑之翻。</span>遂爲刎頸之交。<span class="jiazhu">刎，武粉翻。頸，居郢翻。言襟相契，雖刎斷其首，無所顧也。崔顥曰：言要齊生死，斷首無悔。</span></p>
<p class="em2 strong"><span class="yinwen">3</span>初，燕人攻安平，<span class="jiazhu">燕，因肩翻。班<span class="shu-ming">志</span>，東安平縣屬淄川；司馬彪<span class="shu-ming">志</span>屬北海郡。<span class="shu-ming">括地志</span>：安平城在青州臨淄縣東十九里，古紀國之酅邑。<span class="shu-ming">唐志</span>，青州有安平縣，後省入博昌縣。按三十一年樂毅入臨淄，以中軍據之，燕人攻安平，當在三十二年、三十三年之間，故<span class="shu-ming">通鑑</span>於是年以<span class="yinhao">「初」</span>字發之。酅，戶圭翻。</span>臨淄市掾田單在安平，使其宗人皆以鐵籠傅車轊。<span class="jiazhu">掾，以絹翻，掌市官屬也。卷鐵以傅車轊，故謂之鐵籠。籠，盧東翻。傅，音附。轊，音衞。車軸頭謂之轊。</span>及城潰，人爭門而出，皆以轊<span class="jiaozhusup">【章：十二行本「轊」作「軸」；乙十一行本同；孔本同。】</span>折車敗，爲燕所擒；<span class="jiazhu">潰，戶對翻，潰散也。折，食列翻。燕，因肩翻。</span>獨田單宗人以鐵籠得免，遂奔卽墨。是時齊地皆屬燕，獨莒、卽墨未下，樂毅乃幷右軍、前軍以圍莒，左軍、後軍圍卽墨。卽墨大夫出戰而死。卽墨人曰：<span class="yinhao">「安平之戰，田單宗人以鐵籠得全，是多智習兵。」</span>因共立以爲將以拒燕。<span class="jiazhu">燕，因肩翻。將，卽亮翻。</span>樂毅圍二邑，期年不剋，乃令解圍，各去城九里而爲壘，令曰：<span class="yinhao">「城中民出者勿獲，困者賑之，<span class="jiazhu">令，力正翻。勿獲，勿禽之以爲俘獲。賑，卽忍翻，救也，恤也。毅欲懷柔二邑，使之自服，不及計其死守也。</span>使卽舊業，<span class="jiazhu">卽，就也。</span>以鎭新民。」</span><span class="jiazhu">恐新民思爲齊而反，則以此鎭之。</span>三年而猶未下。或讒之於燕昭王曰：<span class="yinhao">「樂毅智謀過人，伐齊，呼吸之間剋七十餘城，今不下者兩城耳，非其力不能拔，所以三年不攻者，欲久仗兵威以服齊人，南面而王耳。今齊人已服，所以未發者，以其妻子在燕故也。且齊多美女，又將忘其妻子。願王圖之！」</span>昭王於是置酒大會，引言者而讓之曰：<span class="jiazhu">讓，責也。</span><span class="yinhao">「先王舉國以禮賢者，非貪土地以遺子孫也。<span class="jiazhu">遺，于季翻。</span>遭所傳德薄，不能堪命，國人不順。齊爲無道，乘孤國之亂以害先王。<span class="jiazhu">謂王噲讓國於子之，以至亡國殺身也。事見上卷愼靚王五年，今王元年。堪，勝也，任也。不能堪命者，言王噲命子之，子之不能勝王噲所命而任燕國之事也。噲，苦夬翻。靚，疾正翻。勝，音升。任，音壬。</span>寡人統位，<span class="jiazhu">統，他綜翻。丁度曰：統，攝理也。</span>痛之入骨，故廣延羣臣，外招賓客，以求報讎；其有成功者，尙欲與之同共燕國。今樂君親爲寡人破齊，夷其宗廟，<span class="jiazhu">夷，平也。爲，于僞翻。</span>報塞先仇，<span class="jiazhu">塞，悉則翻。</span>齊國固樂君所有，非燕之所得也。樂君若能有齊，與燕並爲列國，結歡同好，以抗諸侯之難，燕國之福，寡人之願也。<span class="jiazhu">塞，悉則翻。燕，因肩翻。好，呼到翻。難，乃旦翻。</span>汝何敢言若此！」</span>乃斬之。賜樂毅妻以后服，賜其子以公子之服；輅車乘馬，後屬百兩，<span class="jiazhu">夏奚仲作車，至周而備其制。輿方象地；蓋圓象天；三十輻以象日、月；蓋弓二十八以象列星；龍旂九斿、七仞、齊軫以象大火；鳥旟七斿、五仞、齊較以象鶉火；熊旂六斿、五仞、齊肩以象參伐；龜旐四斿、四仞、齊首以象營室；弧旌、枉矢以象弧：此諸侯以下所建者也。輅車之後，又有屬車百兩，亦當時諸國之儀。乘馬，四馬也。孔穎達曰：<span class="shu-ming">書序</span>云：武王戎車三百兩，皆以一乘爲一兩。謂之兩者，<span class="shu-ming">風俗通</span>以車有兩輪，故車稱兩。乘，繩正翻。好，呼到翻。難，乃旦翻。屬，音蜀。兩，音亮。旂，渠希翻。斿，夷周翻，旒也。參，所今翻，列宿星名也。旐，音兆。</span>遣國相奉而致之樂毅，立樂毅爲齊王。<span class="jiazhu">相，息亮翻。</span>樂毅惶恐不受，拜書，以死自誓。由是齊人服其義，諸侯畏其信，莫敢復有謀者。<span class="jiazhu">復，扶又翻。</span></p>
<p class="em2 strong">頃之，昭王薨，惠王立。<span class="jiazhu">頃之，言無幾何時。相，息亮翻。毅，魚器翻。</span>惠王自爲太子時，嘗不快於樂毅。田單聞之，乃縱反間於燕，<span class="jiazhu"><span class="shu-ming">孫子</span>五間，有反間，因其敵間而用之。又曰：敵間之間我者，因而利之，導而舍之，故反間可得而用也。間，古莧翻。</span>宣言曰：<span class="yinhao">「齊王已死，城之不拔者二耳。樂毅與燕新王有隙，畏誅而不敢歸，以伐齊爲名，實欲連兵南面王齊。<span class="jiazhu">王，于況翻，又音如字。</span>齊人未附，故且緩攻卽墨以待其事。齊人所懼，唯恐他將之來，卽墨殘矣。」</span>燕王固已疑樂毅，得齊反間，乃使騎劫代將而召樂毅。<span class="jiazhu">將，卽亮翻。燕，因肩翻，下同。騎，奇寄翻，康曰：姓也。余謂騎劫時以能而將，騎以官稱，非姓也。毅，魚器翻。</span>樂毅知王不善代之，<span class="jiazhu">知王遣代，其意不善，將誅之也。</span>遂奔趙。燕將士由是憤惋不和。<span class="jiazhu">燕，因肩翻。將，卽亮翻。惋，烏貫翻。</span></p>
<p class="em2 strong">田單令城中人食，必祭其先祖於庭，飛鳥皆翔舞而下城中。燕人怪之，田單因宣言曰：<span class="yinhao">「當有神師下敎我。」</span>有一卒曰：<span class="yinhao">「臣可以爲師乎？」</span>因反走。田單起引還，坐東鄕，師事之。<span class="jiazhu">鄕，讀曰嚮。</span>卒曰：<span class="yinhao">「臣欺君。」</span>田單曰：<span class="yinhao">「子勿言也！」</span>因師之。每出約束，必稱神師。<span class="jiazhu">田單恐衆心未一，故假神以令其衆。</span>乃宣言曰：<span class="yinhao">「吾唯懼燕軍之劓所得齊卒，<span class="jiazhu">劓，魚器翻，割鼻也。</span>置之前行，<span class="jiazhu">行，戶剛翻。</span>卽墨敗矣！」</span>燕人聞之，如其言。城中見降者盡劓，皆怒，堅守，唯恐見得。<span class="jiazhu">降，戶江翻。</span>單又縱反間，言<span class="yinhao">「吾懼燕人掘吾城外冢墓，可爲寒心！」</span><span class="jiazhu">掘，其月翻。冢，之隴翻。</span>燕軍盡掘冢墓，燒死人。齊人從城上望見，皆涕泣，共欲出戰，怒自十倍。田單知士卒之可用，乃身操版、鍤，與士卒分功；<span class="jiazhu">操，七刀翻。鍤，則洽翻，鍫也。</span>妻妾編於行伍之間；盡散飲食饗士。令甲卒皆伏，使老、弱、女子乘城，<span class="jiazhu">乘，登也，登城而守也。</span>遣使約降於燕；<span class="jiazhu">使，疏吏翻。降，戶江翻。燕，因肩翻。</span>燕軍皆呼萬歲。田單又收民金得千鎰，令卽墨富豪遺燕將，曰：<span class="yinhao">「卽降，願無虜掠吾族家！」</span>燕將大喜，許之。燕軍益懈。田單乃收城中，得牛千餘，爲絳繒衣，<span class="jiazhu">鎰，弋質翻。遺，于季翻。令，盧經翻。懈，古隘翻。繒，慈陵翻，絹也。</span>畫以五采龍文，<span class="jiazhu">畫，古𦘕字通。</span>束兵刃於其角，而灌脂束葦於其尾，<span class="jiazhu">葦，于鬼翻，葭也。</span>燒其端，鑿城數十穴，夜縱牛，壯士五千<span class="jiaozhusup">【章：十二行本，「千」下有「人」字；乙十一行本同；孔本同。】</span>隨其後。<span class="jiazhu"><span class="shu-ming">史記·田單傳</span>，<span class="yinhao">「壯士五千」</span>下有<span class="yinhao">「人」</span>字。</span>牛尾熱，怒而奔燕軍。燕軍大驚，視牛皆龍文，所觸盡死傷。而城中鼓譟從之，<span class="jiazhu">譟，先到翻，羣呼也。</span>老弱皆擊銅器爲聲，聲動天地。燕軍大駭，敗走。齊人殺騎劫，追亡逐北，<span class="jiazhu">亡，逃亡也。北，奔北也。逃亡者追之，奔北者逐之。楊倞曰：北者，乖背之名，故以敗走爲北。毛晃曰：人道面南偝北，北者偝也，故古以堂北爲背，背亦偝也。以敗走爲北者，取偝之而走耳。</span>所過城邑皆叛燕，復爲齊。田單兵日益多，乘勝，燕日敗亡，走至河上，而齊七十餘城皆復焉。<span class="jiazhu">燕，因肩翻。爲，于僞翻，又音如字。</span>乃迎襄王於莒；入臨淄，封田單爲安平君。<span class="jiazhu">齊以田單安國平難，又嘗保安平，故因以安平封之。</span></p>
<p class="em2 strong">齊王以太史敫之女爲后，生太子建。太史敫曰：<span class="yinhao">「女不取媒，因自嫁，非吾種也，汙吾世！」</span><span class="jiazhu">徐廣曰：敫，音躍，一音皎。師古曰：敫，古穆字。種，之隴翻。汙，烏故翻；凡染汙之汙皆同音。</span>終身不見君王后，君王后亦不以不見故失人子之禮。</p>
<p class="em2 strong">趙王封樂毅於觀津，<span class="jiazhu">班<span class="shu-ming">志</span>，觀津縣屬信都國。觀，工喚翻。</span>尊寵之，以警動於燕、齊。燕惠王乃使人讓樂毅，且謝之曰：<span class="yinhao">「將軍過聽，以與寡人有隙，遂捐燕歸趙。<span class="jiazhu">捐，余專翻，弃也。</span>將軍自爲計則可矣，而亦何以報先王之所以遇將軍之意乎？」</span>樂毅報書曰：<span class="yinhao">「昔伍子胥說聽於闔閭而吳遠迹至郢；夫差弗是也，賜之鴟夷而浮之江。吳王不寤先論之可以立功，故沈子胥而不悔；子胥不蚤見主之不同量，是以至於入江而不化。<span class="jiazhu">遠迹，言自吳至郢，其道里甚遠而行迹得至也。弗是，謂夫差弗以子胥之言爲是也。伍子胥，楚人也。楚平王信讒，殺其父、兄，子胥奔吳。吳王闔閭信而用之，伐楚入郢。闔閭卒，夫差立，子胥屢諫不聽，賜之屬鏤以死。子胥旣死，夫差取其尸，盛之鴟夷，浮之江中。應劭曰：鴟夷，榼形也，以馬革爲之。韋昭曰：革囊也。或曰：生牛皮也。<span class="shu-ming">索隱</span>曰：言子胥怨恨，故雖投江而神不化，猶爲波濤之神也。郢，以井翻。說，式芮翻。夫，音扶。差，初加翻。鴟，丑之翻。沈，持林翻。量，力讓翻。闔，戶臘翻。卒，子恤翻。鏤，力俱翻，又力侯翻。盛，時征翻。榼，戶盍翻。</span>夫免身立功以明先王之迹，臣之上計也。<span class="jiazhu">夫，音扶。</span>離毀辱之誹謗，墮先王之名，臣之所大恐也。<span class="jiazhu">離，與罹同。墮，與隳同，音火規翻；後凡墮毀之墮皆同音。</span>臨不測之罪，以幸爲利，義之所不敢出也。<span class="jiazhu">謂不敢與趙謀燕。</span>臣聞古之君子，交絕不出惡聲，忠臣去國，不潔其名。臣雖不佞，<span class="jiazhu">不佞，猶言不才也。</span>數奉敎於君子矣。<span class="jiazhu">數，所角翻。</span>唯君王之留意焉！」</span>於是燕王復以樂毅子閒爲昌國君，<span class="jiazhu">燕，因肩翻。<span class="shu-ming">索隱</span>曰：閒，音紀閑翻。</span>而樂毅往來復通燕，卒於趙，號曰望諸君。<span class="jiazhu">望諸，澤名，本齊地；毅自齊奔趙，趙人以此號之，本其所從來也。卒，子恤翻。</span></p>
<p class="em2 strong">田單相齊，<span class="jiazhu">相，息亮翻。</span>過淄水，<span class="jiazhu"><span class="shu-ming">水經</span>：淄水出泰山萊蕪縣原山，東北過臨淄縣，又東過利縣東，東北入于海。</span>有老人涉淄而寒，出水不能行。田單解其裘而衣之。襄王惡之，曰：<span class="yinhao">「田單之施於人，<span class="jiazhu">衣，於旣翻。惡，烏路翻。施，式豉翻；後凡布施之施皆同音。</span>將<span class="jiaozhusup">【章：十二行本「將」下有「欲」字；乙十一行本同；孔本同。】</span>以取我國乎！不早圖，恐後之變也。」</span>左右顧無人，巖下有貫珠者，<span class="jiazhu">巖下，殿巖之下也。昔舜遊巖廊。</span>襄王呼而問之曰：<span class="yinhao">「汝聞吾言乎？」</span>對曰：<span class="yinhao">「聞之。」</span>王曰：<span class="yinhao">「汝以爲何如？」</span>對曰：<span class="yinhao">「王不如因以爲己善。王嘉單之善，下令曰：『寡人憂民之飢也，單收而食之。寡人憂民之寒也，單解裘而衣之。寡人憂勞百姓，而單亦憂，<span class="jiaozhusup">【章：十二行本「憂」下有「之」字；乙十一行本同；孔本同；張校同；退齋校同。】</span>稱寡人之意。』<span class="jiazhu">食，祥吏翻。稱，昌孕翻，愜也；後凡稱愜之稱皆同音。</span>單有是善而王嘉之，單之善亦王之善也！」</span>王曰：<span class="yinhao">「善。」</span>乃賜單牛酒。後數日，貫珠者復見王曰：<span class="yinhao">「王朝日宜召田單而揖之於庭，口勞之。<span class="jiazhu">復，扶又翻。朝，陟遙翻，旦日；又直遙翻，朝羣臣之日也。勞，力到翻；凡撫勞之勞皆同音。</span>乃布令求百姓之飢寒者，收穀之。」</span><span class="jiazhu">穀，如字，養也。收穀，收而養之也。</span>乃使人聽於閭里，聞大夫之相與語者曰：<span class="yinhao">「田單之愛人，嗟，乃王之敎也！」</span></p>
<p class="em2 strong">田單任貂勃於王。<span class="jiazhu">任，汝鴆翻，保也。今之任子，義亦如此。貂，丁聊翻，康曰：姓也。</span>王有所幸臣九人，欲傷安平君，<span class="jiazhu">傷，譖毀也，害也，損也。</span>相與語於王曰：<span class="yinhao">「燕之伐齊之時，楚王使將軍將萬人而佐齊。<span class="jiazhu">軍將，卽亮翻，又音如字，領也。</span>今國已定而社稷已安矣，何不使使者謝於楚王？」</span>王曰：<span class="yinhao">「左右孰可？」</span>九人之屬曰：<span class="yinhao">「貂勃可。」</span>貂勃使楚，楚王受而觴之，數月不反。<span class="jiazhu">使，疏吏翻。觴之者，舉觴以禮之也。</span>九人之屬相與語<span class="jiaozhusup">【章：十二行本「語」下有「於王」二字；乙十一行本同；孔本同；退齋校同。】</span>曰：<span class="yinhao">「夫一人之身而牽留萬乘者，豈不以據勢也哉！<span class="jiazhu">謂貂勃以安平君之重，楚王留而禮遇之也。夫，音扶。乘，繩證翻。</span>且安平君之與王也，君臣無異而上下無別。<span class="jiazhu">別，彼列翻。</span>且其志欲爲不善，內撫百姓，外懷戎翟，<span class="jiazhu">翟，與狄同。</span>禮天下之賢士，其志欲有爲，願王<span class="jiaozhusup">【章：十二行本「爲」下有「也」字，「王」下有「之」字；乙十一行本同；孔本同。退齋校云：「爲」下有「也」字。】</span>察之！」</span>異日，王曰：<span class="yinhao">「召相單而來！」</span><span class="jiazhu">異日，猶言他日也。相，息亮翻。</span>田單免冠、徒跣、肉袒而進，<span class="jiazhu">徒跣，徒行而跣足也。跣，先典翻，不屨而以足親地也。李巡曰：襢裼，脫衣；袒肩見體曰肉袒。襢，與袒同。裼，先的翻。</span>退而請死罪，五日而王曰：<span class="yinhao">「子無罪於寡人。子爲子之臣禮，吾爲吾之王禮而已矣。」</span>貂勃從楚來，王賜之酒。酒酣，王曰：<span class="yinhao">「召相單而來！」</span>貂勃避席稽首<span class="jiazhu">酣，戶甘翻，酒樂也。應劭曰：洽也。稽，音啓，下首拜也。</span>曰：<span class="yinhao">「王上者孰與周文王？」</span>王曰：<span class="yinhao">「吾不若也。」</span>貂勃曰：<span class="yinhao">「然，臣固知王不若也。下者孰與齊桓公？」</span>王曰：<span class="yinhao">「吾不若也。」</span>貂勃曰：<span class="yinhao">「然，臣固知王不若也。然則周文王得呂尙以爲太公，<span class="jiazhu">呂尙釣於渭濱，周文王出獵，載與俱歸，曰：<span class="yinhao">「吾太公望子久矣。」</span>因號曰<span class="yinhao">「太公望」</span>。</span>齊桓公得管夷吾以爲仲父，<span class="jiazhu">齊公子無知之亂，管夷吾奉公子糾與桓公爭國。子糾死，管仲囚，桓公釋其罪，任之以政，號曰<span class="yinhao">「仲父」</span>。<span class="shu-ming">姓譜</span>：管姓，周文王子管叔之後。</span>今王得安平君而獨曰『單』，安得此亡國之言乎！且自天地之闢，民人之始，爲人臣之功者，誰有厚於安平君者哉？王不能守王之社稷，燕人興師而襲齊，王走而之城陽之山中，<span class="jiazhu">襄王從湣王走莒。班<span class="shu-ming">志</span>，莒縣屬城陽國，故云城陽之山中。湣，讀曰閔。莒，居許翻。</span>安平君以惴惴卽墨三里之城，五里之郭，敝卒七千人，禽其司馬而反千里之齊，安平君之功也。<span class="jiazhu">惴，之睡翻，危恐之貌。司馬，蓋指騎劫。</span>當是之時，舍城陽而自王，<span class="jiazhu">舍，讀曰捨。王，于況翻。</span>天下莫之能止。然而計之於道，歸之於義，以爲不可，故棧道木閣而迎王與后於城陽山中，<span class="jiazhu">架木通路曰棧道。棧，士限翻；康士諫切，非。</span>王乃得反，子臨百姓。今國已定，民已安矣，王乃曰『單』，嬰兒之計不爲此也。王亟殺此九子者以謝安平君；不然，國其危矣！」</span>乃殺九子而逐其家，益封安平君以夜邑萬戶。<span class="jiazhu"><span class="yinhao">「夜邑」</span>，<span class="shu-ming">戰國策</span>作<span class="yinhao">「掖邑」</span>。班<span class="shu-ming">志</span>，掖縣屬東萊郡。掖，羊益翻。</span></p>
<p class="em2 strong">田單將攻狄，<span class="jiazhu">班<span class="shu-ming">志</span>，狄縣屬千乘郡。後漢安帝改曰臨濟。徐廣曰：狄，今樂安臨濟縣也。<span class="shu-ming">史記正義</span>曰：故狄城在淄州高苑縣西北。</span>往見魯仲連。<span class="jiazhu"><span class="shu-ming">姓譜</span>：魯，以國爲姓。</span>魯仲連曰：<span class="yinhao">「將軍攻狄，不能下也。」</span>田單曰：<span class="yinhao">「臣以卽墨破亡餘卒破萬乘之燕，復齊之墟，今攻狄而不下，何也？」</span>上車弗謝而去，<span class="jiazhu">乘，繩證翻。燕，因肩翻。上，時掌翻。</span>遂攻狄。三月不克。齊小兒謠曰：<span class="yinhao">「大冠若箕，<span class="jiazhu">謠，余昭翻。徒歌曰謠。大冠，武冠也。</span>脩劍拄頤，<span class="jiazhu">脩，長也。拄，冢庾翻。</span>攻狄不能下，壘枯骨成丘。」</span>田單乃懼。問魯仲連曰：<span class="yinhao">「先生謂單不能下狄，請聞其說。」</span>魯仲連曰：<span class="yinhao">「將軍之在卽墨，坐則織蕢，<span class="jiazhu">蕢，其位翻，草器也。</span>立則仗鍤，<span class="jiazhu">顏師古曰：仗，直亮翻，憑荷也。鍤，則洽翻。</span>爲士卒倡曰：『無可往矣！宗廟亡矣！今日尙矣！歸於何黨矣！』<span class="jiazhu">毛晃曰：尙，庶幾也。言單於其時蓋言曰：<span class="yinhao">「今日之事，尙庶幾焉。」</span>黨，類也，言戰有勝負，不死則降，將歸於何類也。</span>當此之時，將軍有死之心，士卒無生之氣，聞君言莫不揮泣奮臂而欲戰，此所以破燕也。當今將軍東有夜邑之奉，西有淄上之娛，<span class="jiazhu">此蓋言安平封邑，益之以夜邑。夜邑在安平東，淄水在安平西；夜邑有租賦之奉，淄上有遊觀之樂：故魯仲連云然。燕，因肩翻。夜，讀曰掖，音羊益翻。</span>黃金橫帶而騁乎淄、澠之間，<span class="jiazhu"><span class="shu-ming">水經註</span>：淄水自利縣東北流，逕安平城北，又東逕廣饒縣，與濁水會。濁水出廣饒縣冶嶺山，亦謂之澠水，又北與時、澠之水會。時水出齊城西北，北會澠水。澠水出營城東，世謂漢溱水，西逕樂安、博縣，與時水合。孔子謂<span class="yinhao">「淄、澠之合，易牙嘗而知之」</span>，卽斯水也。騁，丑郢翻，馳騖也。澠，時陵翻。溱，仄詵翻，又音秦。</span>有生之樂，無死之心，所以不勝也。」</span><span class="jiazhu">樂，音洛。</span>田單曰：<span class="yinhao">「單之有心，先生志之矣。」</span><span class="jiazhu">志者，心之所主也。</span>明日，乃厲氣循城，<span class="jiazhu">厲，嚴厲也，勉厲也，奮厲也，振厲也，是三者有修飾<span class="jiaozhusup">【郭立暄：元刻初印本、早印乙本如此，吳本同，陳本『飾』改『飭』。胡本從陳，標點本作『修飭』（第一册一四五頁）。按標點本卷四十三，光武帝建武十二年下有胡注云：『厲，勉也。毛晃曰：勉厲之厲，有修飾振起之意』（第三册一三七三頁），與此條出處同源。元本作『飾』是。】</span>振起之意。</span>立於矢石之所，援枹鼓之；狄人乃下。<span class="jiazhu">援，于元翻，引也；後以義推。枹，芳無翻，擊鼓杖。</span></p>
<p class="em2 strong">初，齊湣王旣滅宋，欲去孟嘗君。<span class="jiazhu">二十九年書齊滅宋，先書宋滅薛，時孟嘗君已封於薛，宋所滅者何薛邪？去，羌呂翻。</span>孟嘗君奔魏，魏昭王以爲相，與諸侯共伐破齊。湣王死，襄王復國，而孟嘗君中立爲諸侯，無所屬。襄王新立，畏孟嘗君，與之連和。孟嘗君卒，諸子爭立，而齊、魏共滅薛，孟嘗君絕嗣。<span class="jiazhu">嗣，祥吏翻。</span></p>
<div class="yeartoc" id="year_toc_0278"><p class="strong"><span class="section" id="title-22"><span data-head-description="赧王中" data-head-level="h4" data-head-title="三十七年">三十七年</span></span><span class="biaozhusup" data-rel="">（癸未、前二七八年）</span></p></div>
<p class="em2 strong"><span class="yinwen">1</span>秦大良造白起伐楚，拔郢，<span class="jiazhu"><span class="shu-ming">括地志</span>：郢城在江陵縣東北六里，楚平王築都之地。</span>燒夷陵。楚襄王兵散，遂不復戰，東北徙都於陳。<span class="jiazhu">陳，卽古陳國。班<span class="shu-ming">志</span>，陳縣屬淮陽國。<span class="shu-ming">註</span>云：楚頃襄王自郢徙此。復，扶又翻。頃，窺營翻。</span>秦以郢爲南郡，封白起爲武安君。<span class="jiazhu">班<span class="shu-ming">志</span>，武安縣屬魏郡。戰國之君分封其臣，如平原、武安之類，非眞食其縣之入也。張守節曰：言能撫養軍士，戰必克，得百姓安集，故曰武安。</span></p>
<div class="yeartoc" id="year_toc_0277"><p class="strong"><span class="section" id="title-23"><span data-head-description="赧王中" data-head-level="h4" data-head-title="三十八年">三十八年</span></span><span class="biaozhusup" data-rel="">（甲申、前二七七年）</span></p></div>
<p class="em2 strong"><span class="yinwen">1</span>秦武安君定巫、黔中，初置黔中郡。<span class="jiazhu"><span class="shu-ming">括地志</span>：黔中故城在辰州沅陵縣西二十二里江南，今黔府亦其地。按秦黔中郡地，非唐黔州地也。宋白曰：秦黔中郡所理在今辰州西二十里黔中故郡城是。漢改黔中爲武陵郡，移理義陵，卽今辰州潊浦縣是。後漢移理臨沅，卽今朗州所理是。今辰、錦、潊、獎、溪、灃、朗、施八州，是秦、漢黔中郡之地。自永嘉之後，沒於夷、䝤；元魏之後，圖記不傳。至後周保定四年，涪陵首領田思鶴歸化，初於其地立奉州，續改爲黔州。大業中，又改爲黔安郡。因周、隋州郡之名，遂與秦、漢黔中郡交㸦難辨。今黔州及夷、費、思、播，與秦黔中郡隔越峻嶺，以山川言之，炳然自分。黔，其今翻，又其炎翻。沅，音元。潊，音敍。灃，里弟翻。䝤，魯皓翻。涪，音浮。㸦，與互同。費，兵媚翻，以水名。</span></p>
<p class="em2 strong"><span class="yinwen">2</span>魏昭王薨，子安釐王立。<span class="jiazhu"><span class="shu-ming">世本</span>曰：安釐王，名圉。釐，讀曰僖。</span></p>
<div class="yeartoc" id="year_toc_0276"><p class="strong"><span class="section" id="title-24"><span data-head-description="赧王中" data-head-level="h4" data-head-title="三十九年">三十九年</span></span><span class="biaozhusup" data-rel="">（乙酉、前二七六年）</span></p></div>
<p class="em2 strong"><span class="yinwen">1</span>秦武安君伐魏，拔兩城。</p>
<p class="em2 strong"><span class="yinwen">2</span>楚王收東地兵，<span class="jiazhu">東地，蓋楚之東境淮、汝之地也。</span>得十餘萬，復西取江南十五邑。<span class="jiazhu">復，扶又翻，又音如字。</span></p>
<p class="em2 strong"><span class="yinwen">3</span>魏安釐王封其弟無忌爲信陵君。<span class="jiazhu">宋白曰：信陵君邑於甯，今宋州甯陵縣，古甯城也。</span></p>
<div class="yeartoc" id="year_toc_0275"><p class="strong"><span class="section" id="title-25"><span data-head-description="赧王中" data-head-level="h4" data-head-title="四十年">四十年</span></span><span class="biaozhusup" data-rel="">（丙戌、前二七五年）</span></p></div>
<p class="em2 strong"><span class="yinwen">1</span>秦相國穰侯伐魏。韓暴鳶救魏，<span class="jiazhu">暴，白報翻，姓也。周有卿士暴公，其後遂以爲氏。鳶，以專翻，名也。</span>穰侯大破之，<span class="jiazhu">穰，人羊翻。</span>斬首四萬。暴鳶走開封。<span class="jiazhu">班<span class="shu-ming">志</span>，開封縣屬河南郡。賢曰：開封故城在今汴城南。宋白曰：今汴州開封縣南五十里開封故城，是漢理所。汴，皮變翻。</span>魏納八城以和。穰侯復伐魏，走芒卯，入北宅。<span class="jiazhu">北宅，卽宅陽。復，扶又翻。芒，莫郎翻。</span>魏<span class="jiaozhusup">【章：十二行本「魏」上有「遂圍大梁」四字；乙十一行本同；孔本同；退齋校同。】</span>人割溫以和。<span class="jiazhu">溫縣，卽春秋溫邑，屬晉；唐屬孟州。</span></p>
<div class="yeartoc" id="year_toc_0274"><p class="strong"><span class="section" id="title-26"><span data-head-description="赧王中" data-head-level="h4" data-head-title="四十一年">四十一年</span></span><span class="biaozhusup" data-rel="">（丁亥、前二七四年）</span></p></div>
<p class="em2 strong"><span class="yinwen">1</span>魏復與齊合從。秦穰侯伐魏，拔四城，斬首四萬。<span class="jiazhu">從，子容翻。穰，人羊翻。</span></p>
<p class="em2 strong"><span class="yinwen">2</span>魯湣<span class="jiaozhusup">【章：十二行本「湣」作「緡」；乙十一行本同；孔本同。】</span>公薨，子頃公讎立。<span class="jiazhu">湣，讀曰閔。頃，音傾。<span class="shu-ming">諡法</span>：甄心動懼曰頃；敏以敬愼曰頃。</span></p>
<div class="yeartoc" id="year_toc_0273"><p class="strong"><span class="section" id="title-27"><span data-head-description="赧王中" data-head-level="h4" data-head-title="四十二年">四十二年</span></span><span class="biaozhusup" data-rel="">（戊子、前二七三年）</span></p></div>
<p class="em2 strong"><span class="yinwen">1</span>趙人、魏人伐韓華陽。<span class="jiazhu">司馬彪曰：華陽，山名，在河南密縣。<span class="shu-ming">括地志</span>：在鄭州管城縣南四十里。<span class="shu-ming">水經註</span>：黃水出新鄭縣太山黃泉，東南流逕華城西。史伯謂鄭桓公曰：<span class="yinhao">「華，君之土也。」</span>韋昭曰：華，國名也。華，戶化翻。</span>韓人告急于秦，秦王弗救。韓相國謂陳筮曰：<span class="yinhao">「事急矣，<span class="jiazhu">相，息亮翻。</span>願公雖病，爲一宿之行！」</span>陳筮如秦，<span class="jiazhu">如，往也。</span>見穰侯。穰侯曰：<span class="yinhao">「事急乎？故使公來。」</span>陳筮曰：<span class="yinhao">「未急也。」</span>穰侯怒曰：<span class="yinhao">「何也？」</span>陳筮曰：<span class="yinhao">「彼韓急則將變而他從；<span class="jiazhu">謂從趙、魏也。</span>以未急，故復來耳。」</span><span class="jiazhu">復，扶又翻。</span>穰侯曰：<span class="yinhao">「請發兵矣。」</span>乃與武安君及客卿胡陽救韓，<span class="jiazhu"><span class="shu-ming">姓譜</span>：舜後胡公滿封於陳，子孫以爲氏。又陸終氏六子，長曰昆吾，次曰參胡，董姓，封於韓墟。周爲胡國，楚滅之。</span>八日而至，敗魏軍於華陽之下，<span class="jiazhu">蓋華陽城下也。</span>走芒卯，虜三將，斬首十三萬。武安君又與趙將賈偃戰，沈其卒二萬人於河。<span class="jiazhu">將，卽亮翻。沈，持林翻。人皆貪生而畏死，二萬人與戰，烏得盡沈諸河？以計沈之也。</span>魏段干子請割南陽予秦以和。<span class="jiazhu">古予、與字通。下書南陽實脩武。班<span class="shu-ming">志</span>，脩武縣屬河內郡。應劭曰：晉始啓南陽，今南陽城是也。其地在晉山南、河北，故曰南陽。劉原父曰：脩武卽晉之甯邑，武王伐紂名之。<span class="shu-ming">韓詩外傳</span>：武王伐紂，勒兵於甯，故曰脩武。有古南陽城。父，音甫。傳，直戀翻。</span>蘇代謂魏王曰：<span class="yinhao">「欲璽者，段干子也，欲地者，秦也。今王使欲地者制璽，欲璽者制地，魏地盡矣！<span class="jiazhu">璽，印也。言段干子欲得秦相印，故請魏割地。璽，斯氏翻。</span>夫以地事秦，猶抱薪救火，<span class="jiazhu">夫，音扶。</span>薪不盡，火不滅。」</span>王曰：<span class="yinhao">「是則然也。雖然，事始已行，不可更矣。」</span><span class="jiazhu">更，工衡翻。</span>對曰：<span class="yinhao">「夫博之所以貴梟者，便則食，不便則止。今何王之用智不如用梟也？」</span><span class="jiazhu">夫，音扶。鄭司農註<span class="shu-ming">考工記</span>曰：博立梟棋。宋玉<span class="shu-ming">楚辭</span>曰：箟蔽象棋有六博，成梟而牟呼五白。謝艾曰：六博得梟者勝。<span class="shu-ming">史記正義</span>曰：博頭有刻爲梟鳥形者，擲得梟者合食其子，不便則爲餘行也。梁湘東王繹博食子未下，以其有便不便也。梟，堅堯翻。</span>魏王不聽，卒以南陽爲和，<span class="jiazhu">卒，子恤翻。</span>實脩武。</p>
<p class="em2 strong"><span class="yinwen">2</span>韓釐王薨，子桓惠王立。</p>
<p class="em2 strong"><span class="yinwen">3</span>韓、魏旣服於秦，秦王將使武安君與韓、魏伐楚，未行，而楚使者黃歇至，<span class="jiazhu"><span class="shu-ming">姓譜</span>：陸終之後受封於黃，爲楚所滅，其後以國爲氏。使，疏吏翻。歇，許竭翻。</span>聞之，畏秦乘勝一舉而滅楚也，乃上書曰：<span class="yinhao">「臣聞物至則反，冬、夏是也；<span class="jiazhu">上，時掌翻。至，極也，物極則反也。冬至陰之極而陽生焉，夏至陽之極而陰生焉。</span>致至則危，累棋是也。<span class="jiazhu">致，亦極也，極其至則危也。累棋至於極高則必危矣。楚司馬子期累十二博棋不墜，王曰：危哉！</span>今大國之地，徧天下有其二垂，<span class="jiazhu"><span class="shu-ming">史記正義</span>曰：極東、極西也。余謂秦國之地，有天下西、北之二垂也。</span>此從生民以來，萬乘之地未嘗有也。先王三世不忘接地於齊，以絕從親之要。<span class="jiazhu">乘，繩證翻。從，子容翻。<span class="shu-ming">索隱</span>曰：要，讀曰腰，以言山東合從，韓、魏是其腰。康曰：於笑切，約也。余謂<span class="shu-ming">索隱</span>說是。</span>今王使盛橋守事於韓，盛橋以其地入秦，<span class="jiazhu"><span class="shu-ming">索隱</span>曰：秦使盛橋守事於韓，亦猶楚使召滑相趙然也。盛，姓也。相，息亮翻。</span>是王不用甲，不信威，而得百里之地，王可謂能矣！<span class="jiazhu">信，讀曰申；後屈信之信皆同音。</span>王又舉甲而攻魏，杜大梁之門，舉河內，拔燕、酸棗、虛、桃，入邢，魏之兵雲翔而不敢捄，<span class="jiazhu">徐廣曰：始皇五年，取酸棗、燕、虛。蘇代曰：決宿胥之口，魏無虛、頓丘。又曰：燕縣有桃城。班<span class="shu-ming">志</span>，東郡有燕縣，陳留郡有酸棗縣。<span class="shu-ming">水經註</span>：濮渠東北逕燕城內，爲陽清湖，又逕桃城南，卽<span class="shu-ming">戰國策</span>所謂燕、酸棗、虛、桃者。<span class="shu-ming">史記正義</span>曰：故桃城在滑州胙城縣東三十里。燕，於賢翻。虛，如字。徐廣曰：平皋有邢丘。劉昭曰：邢丘，故邢國。<span class="shu-ming">史記正義</span>曰：邢丘在懷州武德縣東南二十里。捄，與救同。</span>王之功亦多矣！王休甲息衆，二年而後復之，又幷蒲、衍、首、垣以臨仁、平丘，黃、濟陽嬰城而魏氏服。<span class="jiazhu">徐廣曰：皆屬陳留。<span class="shu-ming">索隱</span>曰：仁及平丘，二縣名。班<span class="shu-ming">志</span>，平丘、外黃、濟陽三縣屬陳留；仁地闕。張晏曰：魏郡有內黃，故加<span class="yinhao">「外」</span>。臣瓚曰：縣有黃溝。師古曰：<span class="shu-ming">左傳</span>，魯惠公敗宋師於黃。杜預以爲外黃縣有黃城，卽此地也。<span class="shu-ming">索隱</span>又曰：謂秦以兵臨仁、平丘二縣，則黃、濟陽嬰城而自守也。<span class="yinhao">「平丘」</span>句斷。<span class="shu-ming">史記正義</span>曰：故黃城在曹州考城縣東。按<span class="shu-ming">水經註</span>，黃，溝名也，河水舊於白馬南泆，通濮、濟、黃溝。濟陽故城在曹州冤句縣西南。康曰：蒲在長垣之蒲鄕，衍在河南，與卷近，首，蓋牛首，垣，卽長垣。濟，子禮翻。垣，于元翻。瓚，藏旱翻。索，山客翻。傳，直戀翻。</span>王又割濮磨之北，注齊、秦之要，絕楚、趙之脊，天下五合六聚而不敢捄，王之威亦單矣！<span class="jiazhu">濮，博木翻。要，讀曰腰。脊，資昔翻。徐廣曰：濮水北於鉅野入濟。<span class="shu-ming">索隱</span>曰：濮磨，地名，近濮水。<span class="shu-ming">水經</span>：濮水上承濟水於封丘縣，班<span class="shu-ming">志</span>所謂濮水首濟者也。東北流，左會別濮水，水受河於酸棗縣，杜預所謂濮水出酸棗縣首受河者也。東至乘氏縣，與濟同入鉅野澤。磨，康莫賀切。言秦旣服魏，又割濮磨之北，則地連於齊，是注齊之要也。魏地旣入於秦，則楚、趙之聲勢不接，是絕楚、趙之脊也。單，與殫同。<span class="shu-ming">索隱</span>曰：單，盡也，言秦王之威盡行也。濟，子禮翻。乘，繩證翻。索，山客翻。</span>王若能保功守威，絀攻取之心<span class="jiazhu">絀，敕律翻，黜也。</span>而肥仁義之地，使無後患，三王不足四，五伯不足六也！<span class="jiazhu">伯，讀曰霸。</span>王若負人徒之衆，仗兵革之強，乘毀魏之威，而欲以力臣天下之主，臣恐其有後患也。<span class="shu-ming">詩</span>曰：『靡不有初，鮮克有終。』<span class="jiazhu"><span class="shu-ming">詩·變大雅·蕩</span>之辭。鮮，息善翻，少也；後以義推。</span><span class="shu-ming">易</span>曰：『狐涉水，濡其尾。』<span class="jiazhu"><span class="shu-ming">易·未濟</span>：小狐汔濟，濡其尾。<span class="shu-ming">彖</span>曰：小狐汔濟，未出中也。濡其尾，無攸利，不續終也。濡，汝朱翻。</span>此言始之易，終之難也。<span class="jiazhu">易，弋豉翻。</span>昔吳之信越也，從而伐齊，旣勝齊人於艾陵，還爲越王禽於三江之浦。<span class="jiazhu">事見<span class="shu-ming">左傳</span>。<span class="shu-ming">史記正義</span>曰：艾山在兗州博縣南六十里。三江，卽<span class="shu-ming">禹貢</span>所謂<span class="yinhao">「三江旣入，震澤底定」</span>者也。<span class="shu-ming">吳地記</span>：松江東北行七十里，得三江口，東北入海爲婁江，東南入海爲東江，併松江爲三江。水瀕曰浦。</span>智氏之信韓、魏也，從而伐趙，攻晉陽城，勝有日矣，韓、魏叛之，殺智伯瑤於鑿臺之下。<span class="jiazhu">事見一卷威烈王二十三年。<span class="shu-ming">水經註</span>：太原榆次縣同過水側有鑿臺。</span>今王妬楚之不毀<span class="jiazhu">孔穎達曰：本以色曰妬，以行曰忌；但後之作者，妬亦兼行。</span>而忘毀楚之強韓、魏也，臣爲王慮而不取也。<span class="jiazhu">爲，于僞翻。</span>夫楚國，援也；鄰國，敵也。<span class="jiazhu">夫，音扶。</span>今王信韓、魏之善王，此正吳之信越也，臣恐韓、魏卑辭除患而實欲欺大國也。何則？王無重世之德於韓、魏而有累世之怨焉。<span class="jiazhu"><span class="shu-ming">索隱</span>曰：重世，猶再世也。重，直龍翻。累，魯水翻。</span>夫韓、魏父子兄弟接踵而死於秦<span class="jiaozhusup">【章：十二行本「秦」下有「者」字；乙十一行本同；孔本同。】</span>將十世矣，故韓、魏之不亡，秦社稷之憂也。今王資之與攻楚，不亦過乎！<span class="jiazhu">資之，謂資以兵也。</span>且攻楚將惡出兵？<span class="jiazhu">惡，音烏。</span>王將借路於仇讎之韓、魏乎，兵出之日而王憂其不反也。王若不借路於仇讎之韓、魏，必攻隨水右壤，<span class="jiazhu"><span class="shu-ming">索隱</span>曰：楚都陳，隨水右壤，蓋在隨水之西，今鄧州之西，其地多山林者是。余謂右壤，蓋其地在楚都之右。</span>此皆廣川、大水、山林、谿谷，不食之地。<span class="jiazhu"><span class="shu-ming">記·檀弓</span>：成子高曰：死則擇不食之地而葬。<span class="shu-ming">註</span>云：不食，謂不墾耕。</span>是王有毀楚之名而無得地之實也。且王攻楚之日，四國必悉起兵而應王，秦、楚之兵構而不離，魏氏將出而攻留、方與、銍、湖陵、碭、蕭、相，故宋必盡，<span class="jiazhu">班<span class="shu-ming">志</span>，留縣屬楚國，方與、湖陵縣屬山陽郡。銍、蕭、相三縣屬沛郡，碭縣屬梁國。銍，竹乙翻。方，音房。與，音預。碭，音唐，又徒浪翻。相，息亮翻。<span class="shu-ming">史記正義</span>曰：徐州西，宋州東，兗州南，並故宋地。</span>齊人南面攻楚，泗上必舉，<span class="jiazhu">時楚蠶食魯國，有泗上之地。</span>此皆平原四達膏腴之地，如此，則天下之國莫強於齊、魏矣。臣爲王慮，莫若善楚。秦、楚合而爲一以臨韓，韓必歛手而朝，王施以東山之險，帶以曲河之利，<span class="jiazhu">東山，謂華山以至崤塞諸山，皆在咸陽之東。曲河，謂河千里一曲。按<span class="shu-ming">水經</span>：河水自雲中沙南縣屈而南流，至華陰潼關曲而東流，所謂曲河也。<span class="shu-ming">春秋說題辭</span>曰：河之爲言荷也，荷精分布，懷陰引度也。<span class="shu-ming">釋名</span>曰：河，下也，隨地下處而通流也。</span>韓必爲關內之侯。若是而王以十萬戍鄭，<span class="jiazhu">鄭，韓之國都也。</span>梁氏寒心，許、鄢陵嬰城而上蔡、召陵不往來也，<span class="jiazhu">許，春秋許國。班<span class="shu-ming">志</span>，許、鄢陵二縣皆屬潁川郡。上蔡，故蔡國，蔡仲所封；後徙新蔡，故此爲上蔡。召陵，卽齊桓公伐楚所次之地。二縣，班<span class="shu-ming">志</span>皆屬汝南郡。魏都大梁，其境南至汝南，許、鄢陵居其間，二邑皆脅於秦兵，嬰城自守，則楚之上蔡、召陵不能與大梁往來矣。嬰，繞也。嬰城者，謂以兵繞城而守也。郾，<span class="shu-ming">漢書音義</span>音甚多；丁度、毛晃音從於建翻。召，讀曰邵。</span>如此，魏亦關內侯矣。大王壹善楚而關內兩萬乘之主，<span class="jiazhu">乘，繩證翻。</span>注地於齊，齊右壤可拱手而取也。<span class="jiazhu">齊右壤，謂濟西之地也。</span>王之地一經兩海，要約天下，<span class="jiazhu">東西爲經。兩海，東海、西海也。謂自西海至東海，其地一爲秦所有也。要約，猶約束也。要，於遙翻。</span>是燕、趙無齊、楚，齊、楚無燕、趙也。<span class="jiazhu">此極言山東諸國連從之爲秦害也。燕，因肩翻。</span>然後危動燕、趙，直搖齊、楚，此四國者不待痛而服矣。」</span><span class="jiazhu">燕，因肩翻。</span>王從之，止武安君而謝韓、魏，使黃歇歸，約親於楚。</p>
</div></body></html>