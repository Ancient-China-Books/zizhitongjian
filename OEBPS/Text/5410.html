<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>卷第三十一・漢紀二十三・孝成皇帝上之下</title><meta content="width=device-width" initial-scale="1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="漢紀二十三">漢紀二十三</span></span></h1>
<p id="p0"><a class="gg-link" href="#p0" onclick="return changeColor(this);"></a><span class="jiazhu">起屠維大淵獻<span class="biaozhusup" data-rel="">（己亥）</span>，盡強圉協洽<span class="biaozhusup" data-rel="">（丁未）</span>，凡九年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="孝成皇帝上之下">孝成皇帝上之下</span></span></h5>
<div class="yt" id="y022"><p class="strong" id="p1"><a class="gg-link" href="#p1" onclick="return changeColor(this);"></a><span class="section" id="title-3"><span data-head-description="孝成皇帝上之下" data-head-level="h4" data-head-title="陽朔三年">陽朔三年</span></span><span class="biaozhusup" data-rel="">（己亥、前二二年）</span></p></div>
<p class="em2 strong" id="p2"><a class="gg-link" href="#p2" onclick="return changeColor(this);"></a><span class="yinwen">1</span>春，三月，壬戌，隕石東郡八。</p>
<p class="em2 strong" id="p3"><a class="gg-link" href="#p3" onclick="return changeColor(this);"></a><span class="yinwen">2</span>夏，六月，潁川鐵官徒申屠聖等百八十人殺長吏，盜庫兵，自稱將軍，經歷九郡。遣丞相長史、御史中丞逐捕，以軍興從事，<span class="jiazhu">長，知兩翻。師古曰：逐捕之事，須有發興，皆依軍法。</span>皆伏辜。</p>
<p class="em2 strong" id="p4"><a class="gg-link" href="#p4" onclick="return changeColor(this);"></a><span class="yinwen">3</span>秋，王鳳疾，天子數自臨問，<span class="jiazhu">數，所角翻。</span>親執其手涕泣曰：<span class="yinhao">「將軍病，如有不可言，<span class="jiazhu">師古曰：不可言，謂死也，不欲斥言之。</span>平阿侯譚次將軍矣！」</span>鳳頓首泣曰：<span class="yinhao">「譚等雖與臣至親，行皆奢僭，<span class="jiazhu">行，下孟翻。</span>無以率導百姓，不如御史大夫音謹敕，<span class="jiazhu">敕，整也，正也，固也，理也。</span>臣敢以死保之！」</span>及鳳且死，上疏謝上，復固薦音自代，<span class="jiazhu">復，扶又翻。</span>言譚等五人必不可用；天子然之。初，譚倨，不肯事鳳，<span class="jiazhu">師古曰：倨，慢也。</span>而音敬鳳，卑恭如子，故鳳薦之。八月，丁巳，鳳薨。九月，甲子，以王音爲大司馬、車騎將軍，而王譚位特進，領城門兵。<span class="jiazhu">長安十二城門皆有屯兵。</span>安定太守谷永以譚失職，勸譚辭讓，不受城門職；由是譚、音相與不平。</p>
<p class="em2 strong" id="p5"><a class="gg-link" href="#p5" onclick="return changeColor(this);"></a><span class="yinwen">4</span>冬，十一月，丁卯，光祿勳于永爲御史大夫。永，定國之子也。</p>
<div class="yt" id="y021"><p class="strong" id="p6"><a class="gg-link" href="#p6" onclick="return changeColor(this);"></a><span class="section" id="title-4"><span data-head-description="孝成皇帝上之下" data-head-level="h4" data-head-title="陽朔四年">四年</span></span><span class="biaozhusup" data-rel="">（庚子、前二一年）</span></p></div>
<p class="em2 strong" id="p7"><a class="gg-link" href="#p7" onclick="return changeColor(this);"></a><span class="yinwen">1</span>春，二月，赦天下。</p>
<p class="em2 strong" id="p8"><a class="gg-link" href="#p8" onclick="return changeColor(this);"></a><span class="yinwen">2</span>夏，四月，雨雪。<span class="jiazhu">雨，于具翻。</span></p>
<p class="em2 strong" id="p9"><a class="gg-link" href="#p9" onclick="return changeColor(this);"></a><span class="yinwen">4</span>少府王駿爲京兆尹。駿，吉之子也。先是，京兆有趙廣漢、張敞、王尊、王章，至駿，皆有能名，故京師稱曰：<span class="yinhao">「前有趙、張，後有三王。」</span><span class="jiazhu">趙廣漢、張敞，宣帝時尹京。三王，皆帝所用。史言尹京者難其材。先，悉薦翻。</span></p>
<p class="em2 strong" id="p10"><a class="gg-link" href="#p10" onclick="return changeColor(this);"></a><span class="yinwen">5</span>閏月，壬戌，于永卒。</p>
<p class="em2 strong" id="p11"><a class="gg-link" href="#p11" onclick="return changeColor(this);"></a><span class="yinwen">6</span>烏孫小昆彌烏就屠死，子拊離代立；<span class="jiazhu">師古曰：拊，讀與撫同。</span>爲弟日貳所殺。漢遣使者立拊離子安日爲小昆彌。日貳亡阻康居；<span class="jiazhu">亡奔康居，依阻其遠以自全。</span>安日使貴人姑莫匿等三人詐亡從日貳，刺殺之。<span class="jiazhu">師古曰：詐畔亡而投之，因得以刺殺。刺，七亦翻。</span>於是西域諸國上書，願復得前都護段會宗；<span class="jiazhu">會宗前爲西域都護，終更而還。復，扶又翻。</span>上從之。城郭諸國聞之，皆翕然親附。</p>
<p class="em2 strong" id="p12"><a class="gg-link" href="#p12" onclick="return changeColor(this);"></a><span class="yinwen">7</span>谷永奏言：<span class="yinhao">「聖王不以名譽加於實效；御史大夫任重職大，少府宣達於從政，唯陛下留神考察！」</span>上然之。</p>
<div class="yt" id="y020"><p class="strong" id="p13"><a class="gg-link" href="#p13" onclick="return changeColor(this);"></a><span class="section" id="title-5"><span data-head-description="孝成皇帝上之下" data-head-level="h4" data-head-title="鴻嘉元年">鴻嘉元年</span></span><span class="biaozhusup" data-rel="">（辛丑、前二〇年）</span></p></div>
<p class="em2 strong" id="p14"><a class="gg-link" href="#p14" onclick="return changeColor(this);"></a><span class="yinwen">1</span>春，正月，癸巳，以薛宣爲御史大夫。<span class="jiazhu">用谷永之言也。</span></p>
<p class="em2 strong" id="p15"><a class="gg-link" href="#p15" onclick="return changeColor(this);"></a><span class="yinwen">2</span>二月，壬午，上行幸初陵，赦作徒；<span class="jiazhu">師古曰：徒人之在陵役作者。</span>以新豐之戲鄕爲昌陵縣，<span class="jiazhu">師古曰：戲水之鄕也。戲，音許宜翻。</span>奉初陵。</p>
<p class="em2 strong" id="p16"><a class="gg-link" href="#p16" onclick="return changeColor(this);"></a><span class="yinwen">3</span>上始爲微行，<span class="jiazhu">張晏曰：出入市里，不復警蹕，若微賤者之所爲，故曰微行。</span>從期門郎或私奴十餘人，或乘小車，或皆騎，<span class="jiazhu">騎，奇寄翻。</span>出入市里郊野，遠至旁縣<span class="jiazhu">旁縣，諸縣環長安旁者也。</span>甘泉、長楊、五柞，<span class="jiazhu">柞，才各翻。</span>鬭雞、走馬，常自稱富平侯家人。富平侯者，張安世四世孫放也。放父臨，尙敬武公主，<span class="jiazhu">文穎曰：公主，成帝姊也。臣瓚曰：敬武公主是元帝姊也。師古曰：二說皆非也。<span class="shu-ming">薛宣傳</span>云：主怒曰：<span class="yinhao">「嫂何以取妹殺之！」</span>旣謂元后爲嫂，是卽元帝妹也。<span class="shu-ming">地理志</span>，鉅鹿郡有敬武縣。</span>生放，放爲侍中、中郎將，娶許皇后女弟，當時寵幸無比，故假稱之。</p>
<p class="em2 strong" id="p17"><a class="gg-link" href="#p17" onclick="return changeColor(this);"></a><span class="yinwen">4</span>三月，庚戌，張禹以老病罷，以列侯朝朔、望，位特進，見禮如丞相；<span class="jiazhu">朝，直遙翻。</span>賞賜前後數千萬。</p>
<p class="em2 strong" id="p18"><a class="gg-link" href="#p18" onclick="return changeColor(this);"></a><span class="yinwen">5</span>夏，四月，庚辰，薛宣爲丞相，封高陽侯；<span class="jiazhu"><span class="shu-ming">恩澤侯表</span>，高陽侯食邑於東莞。</span>京兆尹王駿爲御史大夫。</p>
<p class="em2 strong" id="p19"><a class="gg-link" href="#p19" onclick="return changeColor(this);"></a><span class="yinwen">6</span>王音旣以從舅越親用事，小心親職。<span class="jiazhu">從，才用翻。</span>上以音自御史大夫入爲將軍，<span class="jiazhu">將軍，中朝官，故曰。</span>不獲宰相之封，<span class="jiazhu">自公孫弘以來，爲相者封侯。</span>六月，乙巳，封音爲安陽侯。<span class="jiazhu"><span class="shu-ming">地理志</span>，汝南郡有安陽侯國。</span></p>
<p class="em2 strong" id="p20"><a class="gg-link" href="#p20" onclick="return changeColor(this);"></a><span class="yinwen">7</span>冬，黃龍見眞定。<span class="jiazhu">見，賢遍翻。</span></p>
<p class="em2 strong" id="p21"><a class="gg-link" href="#p21" onclick="return changeColor(this);"></a><span class="yinwen">8</span>是歲，匈奴復株累單于死，弟且麋<span class="jiaozhusup">【章十四行本「麋」作「糜」；乙十一行本同；孔本同。】</span>胥立，爲搜諧若鞮單于；遣子左祝都韓王呴留斯侯入侍，以且莫車爲左賢王。<span class="jiazhu">累，力追翻。單，音蟬。且，子余翻。鞮，丁兮翻。<span class="yinhao">「呴」</span>，<span class="shu-ming">漢書</span>作<span class="yinhao">「朐」</span>；師古曰：音許于翻。</span></p>
<div class="yt" id="y019"><p class="strong" id="p22"><a class="gg-link" href="#p22" onclick="return changeColor(this);"></a><span class="section" id="title-6"><span data-head-description="孝成皇帝上之下" data-head-level="h4" data-head-title="鴻嘉二年">二年</span></span><span class="biaozhusup" data-rel="">（壬寅、前一九年）</span></p></div>
<p class="em2 strong" id="p23"><a class="gg-link" href="#p23" onclick="return changeColor(this);"></a><span class="yinwen">1</span>春，上行幸雲陽、甘泉。<span class="jiazhu">甘泉宮在雲陽縣。</span></p>
<p class="em2 strong" id="p24"><a class="gg-link" href="#p24" onclick="return changeColor(this);"></a><span class="yinwen">2</span>三月，博士行大射禮。<span class="jiazhu">古者天子、諸侯、大夫、士皆有大射之禮。博士所行，士之射禮也。</span>有飛雉集于庭，歷階登堂而雊；<span class="jiazhu">師古曰：歷階，謂以次而登也。雊，古豆翻。</span>後雉又集太常、宗正、丞相、御史大夫、車騎將軍之府，又集未央宮承明殿屋上。車騎將軍音、待詔寵等上言：<span class="jiazhu">師古曰：以經術待詔，其人名寵，不記姓也。</span><span class="yinhao">「天地之氣，以類相應；譴告人君，甚微而著。雉者聽察，先聞雷聲，故<span class="shu-ming">月令</span>以紀氣。<span class="jiazhu">師古曰：謂季冬之月雉雊、雞乳。</span><span class="shu-ming">經</span>載高宗雊雉之異，以明轉禍爲福之驗。<span class="jiazhu">師古曰：高宗祭成湯，有飛雉升鼎耳而雊，祖己曰：<span class="yinhao">「惟先假王正厥事」</span>。故能攘妖而致百年之壽。</span>今雉以博士行禮之日<span class="jiaozhusup">【章：乙十一行本「日」下有「大衆聚會，飛集於庭」八字；孔本同；張校同；退齋校同。】</span>歷階登堂，萬衆睢睢，<span class="jiazhu">師古曰：睢睢，仰目視貌，音呼惟翻。</span>驚怪連日，徑歷三公之府，太常、宗正典宗廟骨肉之官，然後入宮，其宿留告曉人，具備深切；<span class="jiazhu">師古曰：宿，音先就翻。留，音力救翻。</span>雖人道相戒，何以過是！」</span>後帝使中常侍鼂閎詔音曰：<span class="jiazhu">鼂，古朝字。</span><span class="yinhao">「聞捕得雉，毛羽頗摧折，類拘執者，得無人爲之？」</span><span class="jiazhu">師古曰：言人放此雉，故欲爲變異者。折，而設翻。</span>音復對曰：<span class="yinhao">「陛下安得亡國之語！不知誰主爲佞讇之計，誣亂聖德如此者！左右阿諛甚衆，不待臣音復讇而足。<span class="jiazhu">復，扶又翻。讇，古諂字。師古曰：足，益也，音子喻翻。足其不足曰足。</span>公卿以下，保位自守，莫有正言。如令陛下覺寤，懼大禍且至身，深責臣下，繩以聖法，臣音當先誅，豈有以自解哉！今卽位十五年，繼嗣不立，日日駕車而出，失行流聞；<span class="jiazhu">行，所行也。言帝所行多非道，過失流布，聞於遠方也。行，下孟翻。</span>海內傳之，甚於京師。外有微行之害，內有疾病之憂，皇天數見災異，欲人變更，<span class="jiazhu">數，所角翻。見，賢遍翻。更，工衡翻；下同。</span>終已不改。天尙不能感動陛下，臣子何望！獨有極言待死，命在朝暮而已。如有不然，老母安得處所，尙何皇太后之有！高祖天下當以誰屬乎！<span class="jiazhu">如淳曰：老母，音之老母也，當隨己受罪誅也。又謂己言深切，觸牾人主，積恚而犯必行之誅，不能復顧太后也。師古曰：如說非也。此言總屬於成帝耳。不然者，謂不如所諫而自修改也。老母，卽帝之母太后也。言帝不自修改，國家危亡，太后不知處所，高祖天下無所付屬也。屬，音之欲翻。</span>宜謀於賢智，克己復禮，<span class="jiazhu">用<span class="shu-ming">論語</span>孔子答顏淵之言。</span>以求天意，繼嗣可立，災變尙可銷也。」</span></p>
<p class="em2 strong" id="p25"><a class="gg-link" href="#p25" onclick="return changeColor(this);"></a><span class="yinwen">3</span>初，元帝儉約，渭陵不復徙民起邑；<span class="jiazhu">事見二十九卷元帝永光四年。復，扶又翻。</span>帝起初陵，<span class="jiazhu">卽延陵也。</span>數年後，樂霸陵曲亭南，更營之。<span class="jiazhu">卽新豐戲鄕之地。<span class="shu-ming">關中記</span>：昌陵，在霸城東二十里。樂，音洛。</span>將作大匠解萬年<span class="jiazhu">解，戶買翻，姓也。<span class="shu-ming">姓譜</span>：自晉唐叔虞食邑於解，今解縣也。晉有解狐、解揚。</span>使陳湯爲奏，請爲初陵徙民起邑，欲自以爲功，求重賞。湯因自請先徙，冀得美田宅。上從其言，果起昌陵邑。<span class="jiazhu">爲萬年、湯得罪罷昌陵張本。</span></p>
<p class="em2 strong" id="p26"><a class="gg-link" href="#p26" onclick="return changeColor(this);"></a>夏，徙郡國豪桀貲五百萬以上五千戶于昌陵。</p>
<p class="em2 strong" id="p27"><a class="gg-link" href="#p27" onclick="return changeColor(this);"></a><span class="yinwen">4</span>五月，癸未，隕石于杜郵三。</p>
<p class="em2 strong" id="p28"><a class="gg-link" href="#p28" onclick="return changeColor(this);"></a><span class="yinwen">5</span>六月，立中山憲王孫雲客爲廣德王。<span class="jiazhu">中山憲王福，靖王勝之玄孫也。地節元年，福薨，子懷王脩嗣。五鳳三年，脩薨，無後。今立雲客。</span></p>
<p class="em2 strong" id="p29"><a class="gg-link" href="#p29" onclick="return changeColor(this);"></a><span class="yinwen">6</span>是歲，城陽哀王雲薨；無子，國除。<span class="jiazhu">城陽景王章傳國十世，至雲。</span></p>
<div class="yt" id="y018"><p class="strong" id="p30"><a class="gg-link" href="#p30" onclick="return changeColor(this);"></a><span class="section" id="title-7"><span data-head-description="孝成皇帝上之下" data-head-level="h4" data-head-title="鴻嘉三年">三年</span></span><span class="biaozhusup" data-rel="">（癸卯、前一八年）</span></p></div>
<p class="em2 strong" id="p31"><a class="gg-link" href="#p31" onclick="return changeColor(this);"></a><span class="yinwen">1</span>夏，四月，赦天下。</p>
<p class="em2 strong" id="p32"><a class="gg-link" href="#p32" onclick="return changeColor(this);"></a><span class="yinwen">2</span>大旱。</p>
<p class="em2 strong" id="p33"><a class="gg-link" href="#p33" onclick="return changeColor(this);"></a><span class="yinwen">3</span>王氏五侯爭以奢侈相尙。成都侯商嘗病，欲避暑，從上借明光宮。<span class="jiazhu">師古曰：<span class="shu-ming">黃圖</span>云：明光宮，在城內，近桂宮。</span>後又穿長安城，引內灃水，<span class="jiazhu"><span class="shu-ming">地理志</span>：豐水出鄠縣東南，北流過上林苑，入渭。</span>注第中大陂以行船，立羽蓋，<span class="jiazhu">羽蓋，編羽爲之。</span>張周帷，<span class="jiazhu">周帷，船之四周皆張帷。</span>楫棹越歌。<span class="jiazhu">師古曰：楫、棹，皆所以行船也；令執楫棹人爲越歌也。楫，謂棹之短者也，今吳、越之人謂之橈，音饒。越歌，爲越之歌。</span>上幸商第，見穿城引水，意恨，內銜之，未言。後微行出，過曲陽侯第，又見園中土山、漸臺，象白虎殿，<span class="jiazhu">起土山、漸臺，又爲室屋象白虎殿也。</span>於是上怒，以讓車騎將軍音。商、根兄弟欲自黥、劓以謝太后。<span class="jiazhu">劓，魚器翻，又牛例翻。</span>上聞之，大怒，乃使尙書責問司隸校尉、京兆尹，知成都侯商等奢僭不軌，藏匿姦猾，皆阿縱，不舉奏正法；二人頓首省戶下。<span class="jiazhu">司隸校尉察三輔，京兆尹治京邑，而阿縱不舉奏，故責之。省戶，禁門也。</span>又賜車騎將軍音策書曰：<span class="yinhao">「外家何甘樂禍敗！<span class="jiazhu">師古曰：言此罪過，並身自爲之。余謂言商等奢僭，必將得罪，何乃甘心爲之以爲樂也！樂，音洛。</span>而欲自黥、劓，相戮辱於太后前，傷慈母之心，以危亂國家！外家宗族強，上一身寖弱日久，今將一施之，<span class="jiazhu">師古曰：行刑罰。</span>君其召諸侯，令待府舍！」</span><span class="jiazhu">諸侯，指商、根等。師古曰：令總集音舍待詔命。</span>是日，詔尙書奏文帝誅將軍薄昭故事。<span class="jiazhu">見十四卷文帝前十年。</span>車騎將軍音藉稾請罪，<span class="jiazhu">師古曰：自坐稾上，言待刑戮也。</span>商、立、根皆負斧質謝，良久乃已。上特欲恐之，實無意誅也。</p>
<p class="em2 strong" id="p34"><a class="gg-link" href="#p34" onclick="return changeColor(this);"></a><span class="yinwen">4</span>秋，八月，乙卯，孝景廟北闕災。</p>
<p class="em2 strong" id="p35"><a class="gg-link" href="#p35" onclick="return changeColor(this);"></a><span class="yinwen">5</span>初，許皇后與班倢伃皆有寵於上。上嘗遊後庭，欲與倢伃同輦載，<span class="jiazhu">倢伃，音接予；下同。</span>倢伃辭曰：<span class="yinhao">「觀古圖畫，賢聖之君皆<span class="jiaozhusup">【章：十四行本「皆」下有「有」字；乙十一行本同；孔本同。】</span>名臣在側，三代末主乃有嬖妾；今欲同輦，得無近之乎！」</span><span class="jiazhu">師古曰：嬖，愛也，音必計翻，又卑義翻。近，音巨靳翻。</span>上善其言而止。太后聞之，喜曰：<span class="yinhao">「古有樊姬，<span class="jiazhu">張晏曰：楚王好田，樊姬爲不食禽獸之肉。按樊姬事楚莊王。</span>今有班倢伃！」</span>班倢伃進侍者李平得幸，亦爲倢伃，賜姓曰衞。</p>
<p class="em2 strong" id="p36"><a class="gg-link" href="#p36" onclick="return changeColor(this);"></a>其後，上微行過陽阿主家，<span class="jiazhu">師古曰：陽阿，平原之縣也。應劭曰：平原漯陰東南五十里，有陽阿鄕，故縣也。<span class="shu-ming">考異</span>曰：<span class="shu-ming">五行志</span>作<span class="yinhao">「河陽主」</span>，伶玄<span class="shu-ming">趙后外傳</span>及荀<span class="shu-ming">紀</span>亦作<span class="yinhao">「河陽」</span>。<span class="shu-ming">外戚傳</span>顏師古<span class="shu-ming">註</span>曰：陽阿，平原之縣也。今俗書<span class="yinhao">「阿」</span>字作<span class="yinhao">「河」</span>，或爲<span class="yinhao">「河陽」</span>，皆後人所妄改耳。今從之。</span>悅歌舞者趙飛燕，<span class="jiazhu">師古曰：以其體輕，故曰飛燕。</span>召入宮，大幸；有女弟，復召入，<span class="jiazhu">復，扶又翻。</span>姿性尤醲粹，左右見之，皆嘖嘖嗟賞。<span class="jiazhu">嘖嘖，衆口稱羨而作聲也；音側革翻。</span>有宣帝時披香博士淖方成在帝後，<span class="jiazhu">披香博士，後宮女職也。淖，音女敎翻，姓也。</span>唾曰：<span class="yinhao">「此禍水也，滅火必矣！」</span>姊、弟俱爲倢伃，貴傾後宮。許皇后、班倢伃皆失寵。於是趙飛燕譖告許皇后、班倢伃挾媚道，<span class="jiazhu">婦人挾媚道者，蠱詛他人，求己親媚。</span>祝詛後宮，詈及主上。<span class="jiazhu">祝，職救翻。詛，莊助翻。詈，力智翻。</span>冬，十一月，甲寅，許后廢處昭臺宮，<span class="jiazhu">師古曰：宮在上林苑中。處，昌呂翻。</span>后姊謁<span class="jiaozhusup">【章：乙十一行本「謁」下有「等」字；孔本同；張校同。】</span>皆誅死，親屬歸故郡。<span class="jiazhu">后姊謁，爲平安剛侯夫人。許氏，本山陽人也。</span>考問班倢伃，倢伃對曰：<span class="yinhao">「妾聞『死生有命，富貴在天。』<span class="jiazhu"><span class="shu-ming">論語</span>載子夏答司馬牛之言。</span>脩正尙未蒙福，爲邪欲以何望！使鬼神有知，不受不臣之愬；<span class="jiazhu">師古曰：祝詛主上，是不臣也。</span>如其無知，愬之何益！故不爲也。」</span>上善其對，赦之，賜黃金百斤。趙氏姊、弟驕妬，婕伃恐久見危，乃求共養太后於長信宮。<span class="jiazhu">師古曰：共，音居用翻。養，音弋向翻。<span class="shu-ming">宮閣記</span>：長信殿，在長樂宮，太后常居之。</span>上許焉。</p>
<p class="em2 strong" id="p37"><a class="gg-link" href="#p37" onclick="return changeColor(this);"></a><span class="yinwen">6</span>廣漢男子鄭躬等六十餘人攻官寺，篡囚徒，盜庫兵；自稱山君。<span class="jiazhu">廣漢郡，高帝分蜀郡置，屬益州。師古曰：逆取曰篡。<span class="shu-ming">風俗通</span>：寺，司也。諸官府所止皆曰寺。</span></p>
<div class="yt" id="y017"><p class="strong" id="p38"><a class="gg-link" href="#p38" onclick="return changeColor(this);"></a><span class="section" id="title-8"><span data-head-description="孝成皇帝上之下" data-head-level="h4" data-head-title="鴻嘉四年">四年</span></span><span class="biaozhusup" data-rel="">（甲辰、前一七年）</span></p></div>
<p class="em2 strong" id="p39"><a class="gg-link" href="#p39" onclick="return changeColor(this);"></a><span class="yinwen">1</span>秋，勃海、清河、信都河水湓溢，<span class="jiazhu">勃海，唐滄、景州。清河，唐貝州。信都，唐冀州。師古曰：湓，湧也；音普頓翻。</span>灌縣、邑三十一，敗官亭、民舍四萬餘所。<span class="jiazhu">敗，補邁翻。</span>平陵李尋<span class="jiaozhusup">【章：乙十一行本「尋」下有「等」字；孔本同。】</span>奏言：<span class="yinhao">「議者常欲求索九河故迹而穿之。今因其自決，可且勿塞，以觀水勢；<span class="jiazhu">索，山客翻。塞，悉則翻；下同。</span>河欲居之，當稍自成川，跳出沙土。然後順天心而圖之，必有成功，而用財力寡。」</span>於是遂止不塞。朝臣數言百姓可哀，上遣使者處業振贍之。<span class="jiazhu">師古曰：處業，謂安處之，使得居業。數，所角翻。處，昌呂翻。</span></p>
<p class="em2 strong" id="p40"><a class="gg-link" href="#p40" onclick="return changeColor(this);"></a><span class="yinwen">2</span>廣漢鄭躬黨與寖廣，犯歷四縣，衆且萬人；州郡不能制。冬，以河東都尉趙護爲廣漢太守，發郡中及蜀郡合三萬人擊之，或相捕斬除罪；<span class="jiazhu">師古曰：賊黨相捕斬，赦其本罪。</span>旬月平。遷護爲執金吾，賜黃金百斤。</p>
<p class="em2 strong" id="p41"><a class="gg-link" href="#p41" onclick="return changeColor(this);"></a><span class="yinwen">3</span>是歲，平阿安侯王譚薨。上悔廢譚使不輔政而薨也，乃復進成都侯商，<span class="jiazhu">復，扶又翻。</span>以特進領城門兵，置幕府，得舉吏如將軍。<span class="jiazhu">漢制，列將軍置幕府，得舉吏。</span></p>
<p class="em2 strong" id="p42"><a class="gg-link" href="#p42" onclick="return changeColor(this);"></a>魏郡杜鄴時爲郎，素善車騎將軍音，見音前與平阿侯有隙，卽說音曰：<span class="yinhao">「夫戚而不見殊，孰能無怨！<span class="jiazhu">師古曰：戚，近也。殊，謂異於疏也。說，輸芮翻。</span>昔秦伯有千乘之國而不能容其母弟，<span class="jiazhu">師古曰：秦景公母弟公子鍼有寵於其父桓公。景公立，鍼懼而奔晉。事在昭元年。故<span class="shu-ming">經</span>書<span class="yinhao">「秦伯之弟鍼出奔晉」</span>，<span class="shu-ming">傳</span>曰：稱弟，罪秦伯也。</span><span class="shu-ming">春秋</span>譏焉。周、召則不然，<span class="jiazhu">師古曰：言周公、召公無私怨也。余謂不然者，不爲秦伯之爲也。召，讀曰邵。</span>忠以相輔，義以相匡，同己之親，等己之尊，不以聖德獨兼國寵，又不爲長專受榮任，分職於陝，並爲弼疑，<span class="jiazhu">師古曰：分職於陝，謂自陝以東周公主之，自陝以西召公主之。陝，卽今陝州縣也；音式冉翻。而說者妄云分陝是潁川郟縣，謬矣。弼疑，謂左輔、右弼、前疑、後丞也。余按字書，陝從兩<span class="yinhao">「入」</span>，郟從兩<span class="yinhao">「人」</span>，人自不考耳。爲，于僞翻。長，知兩翻。</span>故內無感恨之隙，<span class="jiazhu">師古曰：感，音胡闇翻。</span>外無侵侮之羞，俱享天祐，兩荷高名者，蓋以此也。<span class="jiazhu">荷，下可翻。</span>竊見成都侯以特進領城門兵，復有詔得舉吏如五府，<span class="jiazhu">丞相、御史及車騎、左、右將軍府也。復，扶又翻。</span>此明詔所欲必寵也。將軍宜承順聖意，加異往時，每事凡議，必與及之。發於至誠，則孰不說諭！」</span><span class="jiazhu">師古曰：言皆出於至誠，彼必和說，無憂乖異也。說，讀曰悅。</span>音甚嘉其言，由是與成都侯商親密。二人皆重鄴。</p>
<div class="yt" id="y016"><p class="strong" id="p43"><a class="gg-link" href="#p43" onclick="return changeColor(this);"></a><span class="section" id="title-9"><span data-head-description="孝成皇帝上之下" data-head-level="h4" data-head-title="永始元年">永始元年</span></span><span class="biaozhusup" data-rel="">（乙巳、前一六年）</span></p></div>
<p class="em2 strong" id="p44"><a class="gg-link" href="#p44" onclick="return changeColor(this);"></a><span class="yinwen">1</span>春，正月，癸丑，太官凌室火。<span class="jiazhu">師古曰：凌室，藏冰之室。凌，音力證翻，又音陵。</span>戊午，戾后園南闕火。<span class="jiazhu"><span class="shu-ming">考異</span>曰：<span class="shu-ming">五行志</span>及荀<span class="shu-ming">紀</span>二<span class="yinhao">「火」</span>皆作<span class="yinhao">「災」</span>，今從<span class="shu-ming">漢書</span>。</span></p>
<p class="em2 strong" id="p45"><a class="gg-link" href="#p45" onclick="return changeColor(this);"></a><span class="yinwen">2</span>上欲立趙倢伃爲皇后，皇太后嫌其所出微甚，難之。太后姊子淳于長爲侍中，數往來通語東宮；<span class="jiazhu">數，所角翻。</span>歲餘，乃得太后指，許之。夏，四月，乙亥，上先封倢伃父臨爲成陽侯。<span class="jiazhu"><span class="shu-ming">恩澤侯表</span>，成陽侯食邑於汝南新息。</span>諫大夫河間劉輔上書，<span class="jiazhu"><span class="shu-ming">漢書</span>：劉輔，河間宗室。</span>言：<span class="yinhao">「昔武王、周公，承順天地以饗魚、烏之瑞，然猶君臣祗懼，動色相戒。<span class="jiazhu"><span class="shu-ming">今文尙書·泰誓</span>曰：白魚入于王舟；有火復于王屋，流爲烏。周公曰：<span class="yinhao">「復哉！復哉！」</span></span>況於季世，不蒙繼嗣之福，屢受威怒之異者虖！<span class="jiazhu">威怒，謂皇天降威震怒也。虖，古乎字。</span>雖夙夜自責，改過易行，<span class="jiazhu">行，下孟翻。</span>畏天命，念祖業，妙選有德之世，考卜窈窕之女，<span class="jiazhu">鄭玄曰：考，猶稽也。師古曰：窈窕，幽閒也。</span>以承宗廟，順神祇心，塞天下望，<span class="jiazhu">塞，悉則翻。</span>子孫之祥猶恐晚暮！今乃觸情縱欲，傾於卑賤之女，欲以母天下，不畏于天，不愧于人，惑莫大焉！里語曰：『腐木不可以爲柱；人婢不可以爲主。』<span class="jiazhu"><span class="shu-ming">考異</span>曰：<span class="shu-ming">劉輔傳</span>云：<span class="yinhao">「腐木不可以爲柱；卑人不可以爲主。」</span>荀<span class="shu-ming">紀</span><span class="yinhao">「柱」</span>作<span class="yinhao">「珪」</span>，<span class="yinhao">「卑人」</span>作<span class="yinhao">「人婢」</span>。今<span class="yinhao">「柱」</span>從<span class="shu-ming">漢書</span>；<span class="yinhao">「人婢」</span>從荀<span class="shu-ming">紀</span>。</span>天人之所不予，必有禍而無福，市道皆共知之，<span class="jiazhu">師古曰：市道，市中之道也；一曰市人及行於道路者也。予，讀曰與。</span>朝廷莫肯壹言。臣竊傷心，不敢不盡死！」</span>書奏，上使侍御史收縛輔，繫掖庭祕獄，<span class="jiazhu">師古曰：<span class="shu-ming">漢舊儀</span>：掖庭詔獄，令、丞，宦者爲之，主理婦人、女官也。</span>羣臣莫知其故。於是左將軍辛慶忌、右將軍廉褒、光祿勳琅邪師丹、太中大夫谷永<span class="jiazhu">四人皆中朝官。</span>俱上書曰：<span class="yinhao">「竊見劉輔前以縣令求見，擢爲諫大夫，<span class="jiazhu">輔以襄賁令上書言得失，召見，擢諫大夫。襄賁，東海縣也。賁，音肥。</span>此其言必有卓詭切至當聖心者，故得拔至於此；旬月之間，收下祕獄。<span class="jiazhu">下，遐稼翻。</span>臣等愚以爲輔幸得託公族之親，在諫臣之列，新從下土來，未知朝廷體，獨觸忌諱，不足深過。<span class="jiazhu">過，猶罪也。</span>小罪宜隱忍而已，如有大惡，宜暴治理官，與衆共之。<span class="jiazhu">理官，謂廷尉也。師古曰：令衆人知其罪狀而罰之。暴，顯示也。顯示其罪，使理官治之。</span>今天心未豫，<span class="jiazhu">張晏曰：豫，悅豫也。</span>災異屢降，水旱迭臻，方當隆寬廣問，褒直盡下之時也，而行慘急之誅於諫爭之臣，<span class="jiazhu">爭，讀曰諍。</span>震驚羣下，失忠直心。假令輔不坐直言，所坐不著，<span class="jiazhu">師古曰：著，明也。</span>天下不可戶曉。<span class="jiazhu">師古曰：言不可家家曉諭之也。</span>同姓近臣，本以言顯，其於治親養忠之義，<span class="jiazhu">治，直之翻。</span>誠不宜幽囚於掖庭獄。公卿以下，見陛下進用輔亟而折傷之暴，人有懼心，精銳銷耎，<span class="jiazhu">師古曰：人人皆懼也。蘇林曰：耎，弱也。師古曰：耎，音乃亂翻，又乳兗翻。</span>莫敢盡節正言，非所以昭有虞之聽，<span class="jiazhu">師古曰：舜有敢諫之鼓，故言有虞之聽也；一曰：謂達四聰也。</span>廣德美之風！臣等竊深傷之，惟陛下留神省察！」</span><span class="jiazhu">省，悉井翻。</span>上乃徙輔繫共工獄，<span class="jiazhu">蘇林曰：考工也。師古曰：少府之屬官，亦有詔獄。共，讀與龔同。</span>減死罪一等，論爲鬼薪。<span class="jiazhu">應劭曰：取薪給宗廟爲鬼薪，三歲刑也。</span></p>
<p class="em2 strong" id="p46"><a class="gg-link" href="#p46" onclick="return changeColor(this);"></a><span class="yinwen">3</span>初，太后兄弟八人，獨弟曼早死，不侯；<span class="jiazhu">鳳，嗣父爵陽平侯。崇，安成侯。庶弟五人，同日封，謂之五侯。八人之中，獨曼不侯。</span>太后憐之。曼寡婦渠供養東宮，<span class="jiazhu">供，居用翻。養，余亮翻。</span>子莽幼孤，不及等比；<span class="jiazhu">師古曰：比，音必寐翻；余謂當音毗至翻。</span>其羣兄弟皆將軍、五侯子，乘時侈靡，<span class="jiazhu">師古曰：乘，因也，因富貴之時。</span>以輿馬聲色佚游相高。<span class="jiazhu">師古曰：佚，與逸同。</span>莽因折節爲恭儉，勤身博學，<span class="jiazhu">折，而設翻。</span>被服如儒生；<span class="jiazhu">師古曰：被，音皮義翻。</span>事母及寡嫂，養孤兄子，行甚敕備；<span class="jiazhu">莽兄永早死，有子光。行，下孟翻。</span>又外交英俊，內事諸父，曲有禮意。大將軍鳳病，莽侍疾，親嘗藥，<span class="jiazhu">鄭玄曰：嘗藥，度其所堪。</span>亂首垢面，不解衣帶連月。鳳且死，以託太后及帝，拜爲黃門郎，<span class="jiazhu"><span class="shu-ming">漢舊儀</span>曰：黃門郎，屬黃門令，日暮入對青瑣門拜，名曰夕郎。董巴曰：禁門曰黃闥。</span>遷射聲校尉。久之，叔父成都侯商上書，願分戶邑以封莽。長樂少府戴崇、<span class="jiazhu"><span class="shu-ming">姓譜</span>：戴，宋戴公之後；一曰：宋滅戴，子孫以國爲氏。</span>侍中金涉、中郎陳湯等皆當世名士，咸爲莽言，<span class="jiazhu">爲，于僞翻；下同。</span>上由是賢莽，太后又數以爲言。<span class="jiazhu">數，所角翻。</span>五月，乙未，封莽爲新都侯，<span class="jiazhu"><span class="shu-ming">莽傳</span>，以南陽新野之都鄕爲新都侯國。</span>遷騎都尉、光祿大夫、侍中。宿衞謹敕，爵位益尊，節操愈謙，散輿馬、衣裘振施賓客，<span class="jiazhu">師古曰：振，舉也。施，式智翻。</span>家無所餘；收贍名士，交結將、相、卿、大夫甚衆。故在位者更推薦之，<span class="jiazhu">更，工衡翻。</span>游者爲之談說，虛譽隆洽，傾其諸父矣。<span class="jiazhu">隆，盛也。洽，漸浹也，周徧也。</span>敢爲激發之行，處之不慙恧。<span class="jiazhu">師古曰：激，急動。恧，愧也。激，音工歷翻。行，下孟翻。處，昌呂翻。恧，音女六翻。</span>嘗私買侍婢，昆弟或頗聞知，莽因曰：<span class="yinhao">「後將軍朱子元無子，<span class="jiazhu">朱博，字子元。</span>莽聞此兒種宜子。」</span><span class="jiaozhusup">【章：十四行本「子」下有「爲買之」三字；乙十一行本同；孔本同；張校同；退齋校同。】</span><span class="jiazhu">師古曰：此兒，謂所買婢也。種，章勇翻。</span>卽日以婢奉朱博。其匿情求名如此！<span class="jiazhu">王莽事始此。</span></p>
<p class="em2 strong" id="p47"><a class="gg-link" href="#p47" onclick="return changeColor(this);"></a><span class="yinwen">4</span>六月，丙寅，立皇后趙氏，大赦天下。</p>
<p class="em2 strong" id="p48"><a class="gg-link" href="#p48" onclick="return changeColor(this);"></a>皇后旣立，寵少衰；而其女弟絕幸，爲昭儀，居昭陽舍，其中庭彤朱而殿上髹漆；<span class="jiazhu">師古曰：以漆漆物謂之髹，音許求翻，又許昭翻。今關東俗，器物一再著漆者謂之捎漆；捎，卽髹聲之轉重耳。<span class="yinhao">「髹」</span>，字或作<span class="yinhao">「䰍」</span>，音義亦與髹同。今關西俗云黑髹盤、朱髹盤，其音如此。兩義並通。毛晃曰：髹，赤黑漆。</span>切皆銅沓，黃金塗；<span class="jiazhu">師古曰：切，門限也；音千結翻。沓，冒其頭也。塗以金，塗銅上也。沓，音他合翻。</span>白玉階；<span class="jiazhu">師古曰：階，所由升殿陛也。</span>壁帶往往爲黃金釭，函藍田璧、明珠、翠羽飾之；<span class="jiazhu">服虔曰：釭，壁中之橫帶也。晉灼曰：以金環飾之也。師古曰：壁帶，壁之橫木露出如帶者也，於壁帶之中往往以金爲釭，若車釭之形也。其釭中，著玉璧、明珠、翠羽耳。藍田，山名，出美玉。釭，音工；流俗讀之音江，非也。</span>自後宮未嘗有焉。趙后居別館，多通侍郎、宮奴多子者。<span class="jiazhu">侍郎，郎之得出入禁中者。宮奴，有罪沒爲宮奴，給使宮中者。</span>昭儀嘗謂帝曰：<span class="yinhao">「妾姊性剛，有如爲人構陷，則趙氏無種矣！」</span><span class="jiazhu">種，章勇翻。</span>因泣下悽惻。帝信之，有白后姦狀者，帝輒殺之。由是后公爲淫恣，無敢言者，然卒無子。<span class="jiazhu">卒，子恤翻。</span></p>
<p class="em2 strong" id="p49"><a class="gg-link" href="#p49" onclick="return changeColor(this);"></a>光祿大夫劉向以爲王敎由內及外，自近者始，<span class="jiazhu"><span class="shu-ming">詩·大序</span>：<span class="shu-ming">關睢</span>，后妃之德也，風之始也，所以風天下而正夫婦也，故曰正始之道，王化之基。</span>於是採取<span class="shu-ming">詩</span>、<span class="shu-ming">書</span>所載賢妃、貞婦興國顯家及孽、嬖亂亡者，<span class="jiazhu">師古曰：孽，庶也。嬖，愛也。</span>序次爲<span class="shu-ming">列女傳</span>，凡八篇，及采傳記行事，著<span class="shu-ming">新序</span>、<span class="shu-ming">說苑</span>，凡五十篇，奏之；數上疏言得失，陳法戒。<span class="jiazhu">數，所角翻。</span>書數十上，以助觀覽，補遺闕。<span class="jiazhu">上，時掌翻。</span>上雖不能盡用，然內嘉其言，常嗟嘆之。</p>
<p class="em2 strong" id="p50"><a class="gg-link" href="#p50" onclick="return changeColor(this);"></a><span class="yinwen">5</span>昌陵制度奢泰，久而不成。劉向上疏曰：<span class="yinhao">「臣聞王者必通三統，<span class="jiazhu">應劭曰：二王之後與己爲三統也。孟康曰：天、地、人之始也。張晏曰：一曰天統，謂周以十一月建子爲正，天始施之端也；二曰地統，謂殷以十二月建丑爲正，地始化之端也；三曰人統，謂夏以十三月建寅爲正，人始成之端也。師古曰：諸家之說皆不備也；言王者象天、地、人之三統，故存三代也。</span>明天命所授者博，非獨一姓也。自古及今，未有不亡之國。孝文皇帝嘗美石槨之固，張釋之曰：『使其中有可欲，雖錮南山猶有隙。』夫死者無終極而國家有廢興，故釋之之言為無窮計也。<span class="jiazhu">釋之對詳見十四卷文帝前三年。</span>孝文寤焉，遂薄葬。棺槨之作，自黃帝始。<span class="jiazhu">古之葬者，厚衣之以薪，葬之中野，不封不樹；黃帝易之以棺槨。</span>黃帝、堯、舜、禹、湯、文、武、周公，丘壠皆小，葬具甚微；<span class="jiazhu">晉灼曰：丘壠，冢墳也。</span>其賢臣孝子亦承命順意而薄葬之，此誠奉安君父忠孝之至也。孔子葬母於防，<span class="jiazhu">師古曰：防，魯邑名也。杜預曰：昌邑縣西有防城。</span>墳四尺。<span class="jiazhu"><span class="shu-ming">記·檀弓</span>曰：孔子旣得合葬於防，曰：<span class="yinhao">「古者墓而不墳；今丘也，東西南北之人也，不可以不識也，」</span>於是封之，崇四尺。師古曰：墳者，謂積土也。<span class="shu-ming">春秋緯</span>：天子墳高三仞，樹以松；諸侯半之，樹以柏；大夫八尺，樹以藥草；士四尺，樹以槐；庶人無墳，樹以楊柳。鄭玄曰：孔子蓋用士禮。</span>延陵季子葬其子，封墳掩坎，其高可隱。<span class="jiazhu">孟康曰：隱蔽之，財可見而已。臣瓚曰：謂人立可隱肘也。師古曰：瓚說是也。隱，音於靳反。</span>故仲尼孝子而延陵慈父，舜、禹忠臣，周公弟弟，<span class="jiazhu">師古曰：弟弟者，言弟能順理也。上弟，音徒計反。</span>其葬君、親、骨肉皆微薄矣；非苟為儉，誠便於體也。秦始皇帝葬於驪山之阿，下錮三泉，上崇山墳，水銀為江、海，黃金為鳧、雁，珍寶之臧，<span class="jiazhu">臧，古藏字通；下臧椁同。</span>機械之變，棺椁之麗，宮館之盛，不可勝原；<span class="jiazhu">詳見七卷秦始皇三十七年。勝，音升。</span>天下苦其役而反之，驪山之作未成，而周章百萬之師至其下矣。<span class="jiazhu">事見七卷秦二世二年。</span>項籍燔其宮室、營宇，<span class="jiazhu">事見九卷高帝元年。</span>牧兒持火照求亡羊，失火燒其臧椁。自古及今，葬未有盛如始皇者也；數年之間，外被項籍之災，<span class="jiazhu">被，皮義翻。</span>內離牧豎之禍，<span class="jiazhu">師古曰：離，遭也。</span>豈不哀哉！是故德彌厚者葬彌薄，知愈深者葬愈微。無德寡知，<span class="jiazhu">知，讀曰智；下賢知同。</span>其葬愈厚。丘壠彌高，宮闕<span class="jiaozhusup">【章：十四行本「闕」作「廟」；乙十一行本同；孔本同。】</span>甚麗，發掘必速。由是觀之，明暗之效，葬之吉凶，昭然可見矣！陛下卽位，躬親節儉，始營初陵，其制約小，天下莫不稱賢明；<span class="jiazhu">始營陵見上卷建始二年。</span>及徙昌陵，增庳為高，<span class="jiazhu">師古曰：庳，下也，音婢。</span>積土為山，發民墳墓，積以萬數，營起邑居，期日迫卒，<span class="jiazhu">師古曰：卒，讀曰猝。</span>功費大萬百餘，<span class="jiazhu">應劭曰：大萬，億也。大，巨也。</span>死者恨於下，生者愁於上，臣甚惽焉！<span class="jiazhu">師古曰：惽，謂不了，言惑於此事也。惽，音昬；一云：惽，古閔字，憂病也。余謂當從後說。</span>以死者為有知，發人之墓，其害多矣；若其無知，又安用大！謀之賢知則不說，<span class="jiazhu">說，讀與悅同；下同。</span>以示衆庶則苦之，若苟以說愚夫淫侈之人，又何為哉！唯陛下上覽明聖之制以為則，下觀亡秦之禍以為戒，初陵之模，宜從公卿大臣之議，以息衆庶！」</span>上感其言。</p>
<p class="em2 strong" id="p51"><a class="gg-link" href="#p51" onclick="return changeColor(this);"></a>初，解萬年自詭昌陵三年可成，卒不能就；<span class="jiazhu">卒，子恤翻。</span>羣臣多言其不便者。下有司議，<span class="jiazhu">下，遐稼翻。</span>皆曰：<span class="yinhao">「昌陵因卑爲高，度便房猶在平地上；<span class="jiazhu"><span class="shu-ming">漢書音義</span>曰：便房，藏中便坐也。度，徒洛翻。</span>客土之中，不保幽冥之靈，淺外不固。<span class="jiazhu">服虔曰：取他處土以增高，爲客土。</span>卒徒工庸以鉅萬數，至然脂夜作，取土東山，且與穀同賈，<span class="jiazhu">師古曰：賈，讀曰價。</span>作治數年，天下徧被其勞。<span class="jiazhu">治，直之翻。被，皮義翻。</span>故陵因天性，據眞土，處勢高敞，旁近祖考，<span class="jiazhu">初陵近渭陵，又西近茂陵。處，昌呂翻。近，其靳翻。</span>前又已有十年功緒，<span class="jiazhu">師古曰：緒，謂端次也。</span>宜還復故陵，勿徙民，便！」</span>秋，七月，詔曰：<span class="yinhao">「朕執德不固，謀不盡下，<span class="jiazhu">師古曰：言不博謀於羣下。</span>過聽將作大匠萬年言『昌陵三年可成』，<span class="jiazhu">師古曰：過，誤也。萬年，解萬年也。</span>作治五年，中陵、司馬殿門內尙未加功。<span class="jiazhu">如淳曰：陵中有司馬殿門，如生時制也。臣瓚曰：天子之藏壙中，無司馬殿門也。此謂陵上寢殿及司馬門也。時皆未作之，故曰尙未加功。師古曰：中陵，陵中正寢也。司馬殿門，瓚說是也。</span>天下虛耗，百姓罷勞，客土疏惡，<span class="jiazhu">罷，讀曰疲。疏，音疎。</span>終不可成，朕惟其難，<span class="jiazhu">師古曰：惟，思也。</span>怛然傷心。<span class="jiazhu">怛，當割翻；驚也，懼也，悼也，不安也。</span>夫『過而不改，是謂過矣』。<span class="jiazhu">師古曰：<span class="shu-ming">論語</span>載孔子之言，故詔引之。</span>其罷昌陵，及故陵勿徙吏民，<span class="jiazhu">罷昌陵，還故陵，而故陵勿起陵邑、徙吏民也。</span>令天下毋有動搖之心！」</span></p>
<p class="em2 strong" id="p52"><a class="gg-link" href="#p52" onclick="return changeColor(this);"></a><span class="yinwen">6</span>初，酇侯蕭何之子<span class="jiaozhusup">【章：十四行本「子」下有「孫」字；乙十一行本同；孔本同；張校同。】</span>嗣爲侯者，無子及有罪，凡五絕祀。高后、文帝、景帝、武帝、宣帝思何之功，輒以其支庶紹封。<span class="jiazhu">蕭何薨，子祿嗣；薨，亡子，高后乃封何夫人同爲酇侯，小子延爲筑陽侯。孝文元年，罷同，更封延爲酇侯；薨，子遺嗣；薨，亡子，文帝復以遺弟則嗣；有罪，免。景帝二年，封則弟嘉爲武陽侯；薨，子勝嗣；有罪，免。武帝元狩中，復以酇戶二千四百封何曾孫慶爲酇侯。慶，則子也；薨，子壽成嗣；坐罪，免。宣帝封何玄孫建世爲酇侯。凡五紹封。</span>是歲，何七世孫酇侯獲坐使奴殺人，減死，完爲城旦。<span class="jiazhu">獲，建世孫也。</span>先是，上詔有司訪求漢初功臣之後，久未省錄。杜業說上曰：<span class="jiazhu">先，悉薦翻。省，悉井翻。說，輸芮翻。</span><span class="yinhao">「唐、虞、三代皆封建諸侯，以成太平之美，是以燕、齊之祀與周並傳，<span class="jiazhu">太公封於齊，至周安王二十三年，始爲田氏所滅。召公封於燕，後周而滅。</span>子繼弟及，歷載不墮。<span class="jiazhu">師古曰：弟繼兄位謂之及。載，子亥翻。墮，毀也；音火規翻。</span>豈無刑辟，<span class="jiazhu">辟，毗亦翻。</span>繇祖之竭力，故支庶賴焉。<span class="jiazhu">師古曰：言國家非無刑辟，而功臣子孫得不陷罪辜而能長存者，思其先人之力，令有嗣續也。</span>迹漢功臣，亦皆剖符世爵，受山、河之誓；<span class="jiazhu">高帝封爵之誓曰：<span class="yinhao">「使黃河如帶，泰山若厲，國以永存，爰及苗裔。」</span></span>百餘年間，而襲封者盡，朽骨孤於墓，苗裔流於道，生爲愍隸，死爲轉屍。<span class="jiazhu">應劭曰：死不能葬，故屍流轉在溝壑之中。師古曰：愍隸者，言爲徒隸，在可哀愍之中。</span>以往況今，<span class="jiazhu">師古曰：況，譬也。</span>甚可悲傷。聖朝憐閔，詔求其後，四方忻忻，靡不歸心。出入數年而不省察，恐議者不思大義，徒設虛言，則厚德掩息，吝簡布章，<span class="jiazhu">吝，靳也。簡，略也。言旣詔求其後，復靳而不封，略而不問，若如此，必布聞於天下也。</span>非所以示化勸後也。雖難盡繼，宜從尤功。」</span><span class="jiazhu">言漢之功臣絕世者多，雖難盡繼，宜取功尤重者後，紹其國封也。</span>上納其言。癸卯，封蕭何六世孫南䜌長喜爲酇侯。<span class="jiazhu"><span class="shu-ming">地理志</span>，南䜌縣屬鉅鹿郡。孟康曰：䜌，音力全翻。<span class="shu-ming">百官表</span>：縣令、長皆秦官，掌治其縣：萬戶以上爲令，秩千石至六百石；減萬戶爲長，秩五百石至三百石。長，知兩翻。<span class="shu-ming">考異</span>曰：<span class="shu-ming">成紀</span>：<span class="yinhao">「元延元年，封蕭相國後喜爲酇侯。」</span>荀、胡皆用之。按<span class="shu-ming">功臣表</span>，<span class="yinhao">「永始元年，釐侯喜紹封；三年薨。永始四年，質侯尊嗣；五年薨，質侯章嗣。」</span>蓋<span class="shu-ming">本紀</span>誤以永始爲元延故也。</span></p>
<p class="em2 strong" id="p53"><a class="gg-link" href="#p53" onclick="return changeColor(this);"></a><span class="yinwen">7</span>立城陽哀王弟俚爲王。<span class="jiazhu">鴻嘉二年，哀王雲薨，無後。<span class="shu-ming">考異</span>曰：<span class="shu-ming">漢紀</span>，<span class="yinhao">「俚」</span>作<span class="yinhao">「悝」</span>，今從<span class="shu-ming">漢書</span>。</span></p>
<p class="em2 strong" id="p54"><a class="gg-link" href="#p54" onclick="return changeColor(this);"></a><span class="yinwen">8</span>八月，丁丑，太皇太后王氏崩。<span class="jiazhu">師古曰：宣帝王皇后也。</span></p>
<p class="em2 strong" id="p55"><a class="gg-link" href="#p55" onclick="return changeColor(this);"></a><span class="yinwen">9</span>九月，黑龍見東萊。<span class="jiazhu">見，賢遍翻。</span></p>
<p class="em2 strong" id="p56"><a class="gg-link" href="#p56" onclick="return changeColor(this);"></a><span class="yinwen">10</span>丁巳晦，日有食之。<span class="jiazhu"><span class="shu-ming">考異</span>曰：荀<span class="shu-ming">紀</span>作<span class="yinhao">「乙巳」</span>，按<span class="shu-ming">長曆</span>丁巳晦，荀悅誤。</span></p>
<p class="em2 strong" id="p57"><a class="gg-link" href="#p57" onclick="return changeColor(this);"></a><span class="yinwen">11</span>是歲，以南陽太守陳咸爲少府，侍中淳于長爲水衡都尉。</p>
<div class="yt" id="y015"><p class="strong" id="p58"><a class="gg-link" href="#p58" onclick="return changeColor(this);"></a><span class="section" id="title-10"><span data-head-description="孝成皇帝上之下" data-head-level="h4" data-head-title="永始二年">二年</span></span><span class="biaozhusup" data-rel="">（丙午、前一五年）</span></p></div>
<p class="em2 strong" id="p59"><a class="gg-link" href="#p59" onclick="return changeColor(this);"></a><span class="yinwen">1</span>春，正月，己丑，安陽敬侯王音薨。王氏唯音為修整，數諫正，<span class="jiazhu">數，所角翻。</span>有忠直節。</p>
<p class="em2 strong" id="p60"><a class="gg-link" href="#p60" onclick="return changeColor(this);"></a><span class="yinwen">2</span>二月，癸未夜，星隕如雨，繹繹，未至地滅。<span class="jiazhu">師古曰：繹繹，光采貌。</span></p>
<p class="em2 strong" id="p61"><a class="gg-link" href="#p61" onclick="return changeColor(this);"></a><span class="yinwen">3</span>乙酉晦，日有食之。</p>
<p class="em2 strong" id="p62"><a class="gg-link" href="#p62" onclick="return changeColor(this);"></a><span class="yinwen">4</span>三月，丁酉，以成都侯<span class="jiaozhusup">【章：十四行本「侯」下有「王」字；乙十一行本同；孔本同。】</span>商爲大司馬、衞將軍；紅陽侯王立特進，領城門兵。</p>
<p class="em2 strong" id="p63"><a class="gg-link" href="#p63" onclick="return changeColor(this);"></a><span class="yinwen">5</span>京兆尹翟方進爲御史大夫。<span class="jiazhu">翟，亭歷翻，又直格翻。</span></p>
<p class="em2 strong" id="p64"><a class="gg-link" href="#p64" onclick="return changeColor(this);"></a><span class="yinwen">6</span>谷永爲涼州刺史，奏事京師，訖，當之部，<span class="jiazhu">涼州部隴西、天水、武都、金城、安定、北地、武威、張掖、敦煌、酒泉等郡。漢制，諸州刺史常以八月巡行所部，錄囚徒，考殿最；歲盡，詣京師奏事。</span>上使尙書問永，受所欲言。<span class="jiazhu">師古曰：永有所言，令尙書卽受之。</span>永對曰：<span class="yinhao">「臣聞王天下、有國家者，<span class="jiazhu">王，于況翻。</span>患在上有危亡之事而危亡之言不得上聞。如使危亡之言輒上聞，<span class="jiazhu">師古曰：如，若也。有卽上聞。</span>則商、周不易姓而迭興，三正不變改而更用。<span class="jiazhu">更，工衡翻。</span>夏、商之將亡也，行道之人皆知之；<span class="jiazhu">師古曰：凡在道路行者也。</span>晏然自以若天有日，莫能危，<span class="jiazhu"><span class="shu-ming">尙書大傳</span>曰：桀云：天之有日猶吾之有民。日有亡哉？日亡，吾亦亡矣。師古曰：自謂如日在天而無有能傷危也。</span>是故惡日廣而不自知，大命傾而不<span class="jiaozhusup">【章：十四行本「不」下有「自」字；乙十一行本同；孔本同；張校同。】</span>寤。<span class="shu-ming">易</span>曰：『危者有其安者也，亡者保其存者也。』<span class="jiazhu">師古曰：<span class="shu-ming">易·下繫</span>之辭也。言安必思危，存不忘亡，乃得保其安存。</span>陛下誠垂寬明之聽，無忌諱之誅，使芻蕘之臣得盡所聞於前，<span class="jiazhu">刈草曰芻，采薪曰蕘。文王詢于芻蕘。</span>羣臣之上願，社稷之長福也！</span></p>
<p class="em2 strong" id="p65"><a class="gg-link" href="#p65" onclick="return changeColor(this);"></a><span class="yinhao">元年，九月，黑龍見；<span class="jiazhu">見，賢遍翻。</span>其晦，日有食之。今年二月，己未夜，星隕；乙酉，日有食之。<span class="jiazhu"><span class="yinhao">「己」</span>，當作<span class="yinhao">「癸」</span>。此承<span class="shu-ming">谷永傳</span>之誤。</span>六月之間，大異四發，二而同月。三代之末，春秋之亂，未嘗有也。臣聞三代所以隕社稷，喪宗廟者，皆由婦人與羣惡沈湎於酒；<span class="jiazhu">喪，息浪翻。沈，持林翻。</span>秦所以二世、十六年而亡者，<span class="jiazhu">秦始皇二十六年，初幷天下，三十七年，崩，二世三年而亡，其有天下財十六年。</span>養生泰奢，奉終泰厚也。二者，陛下兼而有之，臣請略陳其效：</span></p>
<p class="em2 strong" id="p66"><a class="gg-link" href="#p66" onclick="return changeColor(this);"></a><span class="yinhao">建始、河平之際，許、班之貴，傾動前朝，<span class="jiazhu">師古曰：許皇后及班倢伃之家。朝，直遙翻。</span>熏灼四方，女寵至極，不可上矣；<span class="jiazhu">師古曰：上，猶加也。</span>今之後起，什倍于前。<span class="jiazhu">如淳曰：謂趙、李本從微賤起也。</span>廢先帝法度，聽用其言，官秩不當，縱釋王誅，<span class="jiazhu">師古曰：縱，放也。釋，解也。王誅，謂王法當誅者。當，丁浪翻。</span>驕其親屬，假之威權，從橫亂政，<span class="jiazhu">師古曰：從，音子用翻。橫，音胡孟翻。</span>刺舉之吏，莫敢奉憲。又以掖庭獄大爲亂阱，<span class="jiazhu">師古曰：阱，穿地爲阬阱以拘繫人也。亂者，言其非正而又多也。阱，音才性翻。仲馮曰：言設獄陷人如阱耳。余謂仲說是。</span>榜箠㿊於炮烙，<span class="jiazhu">師古曰：㿊，痛也。炮烙，紂所作刑也。膏塗銅柱，加之火上，令罪人行其上，輒墮炭中；笑而以爲樂。㿊，音千感翻。</span>絕滅人命，主爲趙、李報德復怨。<span class="jiazhu">師古曰：復，亦報也。爲，于僞翻。</span>反除白罪，建治正吏，<span class="jiazhu">師古曰：反，讀曰幡。罪之明白者，反而除之；吏之公正者，建議劾治也。</span>多繫無辜，掠立迫恐，<span class="jiazhu">師古曰：掠，笞服之，立其罪名。</span>至爲人起責，分利受謝，<span class="jiazhu">師古曰：言富賈有錢，假託其名，代之爲主，放與他人，以取利息而共分之；或受報謝，別取財物。爲，于僞翻。</span>生入死出者，不可勝數。<span class="jiazhu">勝，音升。</span>是以日食再旣，以昭其辜。<span class="jiazhu">孟康曰：旣，盡也。師古曰：昭，明也。</span></span></p>
<p class="em2 strong" id="p67"><a class="gg-link" href="#p67" onclick="return changeColor(this);"></a><span class="yinhao">王者必先自絕，然後天絕之。今陛下棄萬乘之至貴，樂家人之賤事，<span class="jiazhu">師古曰：謂私畜田及奴婢財物。樂，音洛。</span>厭高美之尊號，好匹夫之卑字，<span class="jiazhu">孟康曰：成帝好微行，更作私字以相呼。如淳曰：稱張放家人爲卑字。好，呼到翻。</span>崇聚僄輕無義小人以爲私客，<span class="jiazhu">師古曰：僄，疾也；音頻妙翻，又匹妙翻。</span>數離深宮之固，<span class="jiazhu">數，所角翻。離，力智翻。</span>挺身晨夜，與羣小相隨，<span class="jiazhu">師古曰：挺，引也，音大鼎翻。</span>烏集雜會，醉飽吏民之家，<span class="jiazhu">師古曰：言聚散不常，如烏鳥之集。</span>亂服共坐，沈湎媟嫚，溷淆無別，黽勉遁樂，<span class="jiazhu">師古曰：黽勉，言不息也。遁，流遁也。言流遁爲樂也。沈，持林翻。樂，音洛。</span>晝夜在路，典門戶、奉宿衞之臣執干戈而守空宮，公卿百僚不知陛下所在，積數年矣。</span></p>
<p class="em2 strong" id="p68"><a class="gg-link" href="#p68" onclick="return changeColor(this);"></a><span class="yinhao">王者以民爲基，民以財爲本，財竭則下畔，下畔則上亡。是以明王愛養基本，不敢窮極，使民如承大祭。<span class="jiazhu"><span class="shu-ming">論語</span>孔子答仲弓之言。師古曰：言常畏愼。</span>今陛下輕奪民財，不愛民力，聽邪臣之計，去高敞初陵，改作昌陵，役百乾谿，費擬驪山，<span class="jiazhu">楚靈王侈心無厭，民不堪其役，潰於乾谿，王縊而死。驪山事見<span class="shu-ming">秦紀</span>。師古曰：擬，比也，言勞役之功百倍於楚靈王，費財之廣比於秦始皇。杜預曰：乾谿，在譙國城父縣南。乾，音干。</span>靡敝天下，<span class="jiazhu">師古曰：靡，音武皮翻。</span>五年不成而後反故。百姓愁恨感天，饑饉仍臻，<span class="jiazhu">師古曰：仍，頻也。</span>流散宂食，餧死於道，以百萬數。<span class="jiazhu">師古曰：宂，亦散也。餧，餓也。宂，音人勇翻。餧，音乃賄翻。</span>公家無一年之畜，<span class="jiazhu">師古曰：畜，讀曰蓄。</span>百姓無旬月<span class="jiaozhusup">【章：十四行本「月」作「日」；乙十一行本同；孔本同；張校同。】</span>之儲，上下俱匱，無以相救。<span class="shu-ming">詩</span>云：『殷監不遠，在夏后之世。』<span class="jiazhu">師古曰：<span class="shu-ming">大雅·蕩</span>之詩也。</span>願陛下追觀夏、商、周、秦所以失之，以鏡考己行，<span class="jiazhu">師古曰：鏡，謂鑒照之。考，校也。行，下孟翻。</span>有不合者，臣當伏妄言之誅！<span class="jiazhu">師古曰：言上所爲違於節儉，皆與永言同。余謂此言帝之失行，與夏、殷、周、秦所以失者合耳。</span></span></p>
<p class="em2 strong" id="p69"><a class="gg-link" href="#p69" onclick="return changeColor(this);"></a><span class="yinhao">漢興九世，百九十餘載，<span class="jiazhu">載，子亥翻。</span>繼體之主七，皆承天順道，遵先祖法度，或以中興，或以治安；<span class="jiazhu">治，直吏翻。</span>至於陛下，獨違道縱欲，輕身妄行，當盛壯之隆，無繼嗣之福，有危亡之憂，積失君道，不合天意，亦以多矣。爲人後嗣，守人功業如此，豈不負哉！方今社稷、宗廟禍福安危之機在於陛下；陛下誠能昭然遠寤，專心反道，<span class="jiazhu">師古曰：反，猶還也。</span>舊愆畢改，新德旣章，則赫赫大異庶幾可銷，天命去就庶幾可復，<span class="jiazhu">師古曰：去就，言去離無德而就有德。</span>社稷、宗廟庶幾可保！唯陛下留神反覆，熟省臣言！」</span></p>
<p class="em2 strong" id="p70"><a class="gg-link" href="#p70" onclick="return changeColor(this);"></a>帝性寬，好文辭，而溺於宴樂，<span class="jiazhu">省，悉井翻。好，呼到翻。樂，音洛。</span>皆皇太后與諸舅夙夜所常憂；至親難數言，<span class="jiazhu">數，所角翻。</span>故推永等使因天變而切諫，勸上納用之。永自知有內應，展意無所依違，<span class="jiazhu">師古曰：展，申也。</span>每言事輒見答禮。<span class="jiazhu">師古曰：如禮而答之。余謂答禮者，答之而又加禮也。</span>至上此對，<span class="jiazhu">上，時掌翻。</span>上大怒。衞將軍商密擿永令發去。<span class="jiazhu">師古曰：擿，謂發動之。</span>上使侍御史收永，敕過交道廐者勿追；<span class="jiazhu">晉灼曰：交道廐，去長安六十里，近延陵。</span>御史不及永，還。上意亦解，自悔。<span class="jiazhu">悔遣侍御史收永也。</span></p>
<p class="em2 strong" id="p71"><a class="gg-link" href="#p71" onclick="return changeColor(this);"></a><span class="yinwen">7</span>上嘗與張放及趙、李諸侍中共宴飲禁中，皆引滿舉白，<span class="jiazhu">服虔曰：舉滿桮，有餘白歷者罰之也。孟康曰：舉白，見驗飲酒盡不也。師古曰：謂引取滿觴而飲，飲訖，舉觴告白盡不也。一說：白者，罰爵之名；飲有不盡者，則以此爵罰之。魏文侯與大夫飲酒，令曰：<span class="yinhao">「不釂者浮以大白。」</span>於是公乘不仁舉白浮君，是也。釂，子肖翻；飲酒盡爵也。</span>談笑大噱。<span class="jiazhu">師古曰：噱，笑聲也，音其略翻。或曰，噱，謂脣口之中，大笑則見。此說非。</span>時乘輿幄坐張畫屛風，<span class="jiazhu">乘，繩證翻。師古曰：坐，音材臥翻。畫，古𦘚字通；下同。</span>畫紂醉踞妲己，作長夜之樂。<span class="jiazhu">妲，當割翻。妲己，有蘇氏之女。樂，音洛。</span>侍中、光祿大夫班伯久疾新起，<span class="jiazhu"><span class="shu-ming">姓譜</span>：班，楚令尹鬭班之後。班書<span class="shu-ming">敍傳</span>自以爲楚令尹子文之後。子文初生，弃於夢中而虎乳之。楚人謂乳爲<span class="yinhao">「穀」</span>，謂虎爲<span class="yinhao">「於菟」</span>，故名穀於菟，楚人謂虎<span class="yinhao">「班」</span>，其子以爲號。師古<span class="shu-ming">註</span>曰：子文之子鬭班亦爲楚令尹。余按<span class="shu-ming">左傳</span>莊三十年，申公鬭班殺令尹子元，鬭穀於菟爲令尹，恐班非子文之子。</span>上顧指畫而問伯曰：<span class="yinhao">「紂爲無道，至於是虖？」</span><span class="jiazhu">虖，古乎字。</span>對曰：<span class="yinhao">「<span class="shu-ming">書</span>云：『乃用婦人之言』，<span class="jiazhu">師古曰：<span class="shu-ming">今文尙書·泰誓</span>之辭。</span>何有踞肆於朝！<span class="jiazhu">師古曰：肆，放也，陳也。朝，直遙翻。</span>所謂衆惡歸之，不如是之甚者也！」</span><span class="jiazhu">師古曰：<span class="shu-ming">論語</span>稱孔子曰：<span class="yinhao">「紂之不善，不如是之甚也！是以君子惡居下流，天下之惡皆歸焉。」</span></span>上曰：<span class="yinhao">「苟不若此，此圖何戒？」</span>對曰：<span class="yinhao">「『沈湎于酒』，微子所以告去也。<span class="jiazhu">孔穎達曰：<span class="shu-ming">酒誥註</span>云：飲酒齊色曰湎。然則湎者，顏色湎然齊一之辭。師古曰：微子，殷之卿士，封於微，爵稱子也。殷紂錯亂天命，微子作誥，告箕子、比干而去。其誥曰：用沈酗于酒，用亂敗厥德于下。我其發出狂，吾家耄遜于荒。事見<span class="shu-ming">尙書·微子篇</span>。</span>『式號式謼』，<span class="shu-ming">大雅</span>所以流連也。<span class="jiazhu">師古曰：<span class="shu-ming">大雅·蕩</span>之詩曰：式號式謼，俾晝作夜。言醉酒號呼，以晝爲夜也。流連，言作詩之人，嗟漢而泣涕流連也。而說者乃以流連爲荒亡，蓋失之矣。<span class="shu-ming">大雅</span>所以流連，不謂飲酒之人也。謼，音火故翻。</span><span class="shu-ming">詩</span>、<span class="shu-ming">書</span>淫亂之戒，其原皆在於酒！」</span>上乃喟然歎曰：<span class="yinhao">「吾久不見班生，今日復聞讜言！」</span><span class="jiazhu">復，扶又翻。師古曰：讜言，善言也。讜，音黨。</span>放等不懌，<span class="jiazhu">師古曰：懌，悅也，音亦。</span>稍自引起，更衣，<span class="jiazhu">更，工衡翻。</span>因罷出。</p>
<p class="em2 strong" id="p72"><a class="gg-link" href="#p72" onclick="return changeColor(this);"></a>時長信庭林表適使來，聞見之。<span class="jiazhu">孟康曰：長信，太后宮名也。庭林表，宮中婦人官名也。師古曰：長信宮庭之林表也。林表，官名耳。庭，非官稱也。使，疏吏翻。</span>後上朝東宮，<span class="jiazhu">朝，直遙翻。</span>太后泣曰：<span class="yinhao">「帝間顏色瘦黑。<span class="jiazhu">師古曰：間，謂比日也。</span>班侍中本大將軍所舉，<span class="jiazhu">大將軍，謂王鳳也。</span>宜寵異之；益求其比，以輔聖德！<span class="jiazhu">鳳初薦伯宜勸學，召見親近。今太后以其能諫正，欲令帝寵異之也。師古曰：比，類也；音必寐翻。當如字。</span>宜遣富平侯且就國！」</span><span class="jiazhu">富平侯，張放。</span>上曰：<span class="yinhao">「諾。」</span>上諸舅聞之，以風丞相、御史，<span class="jiazhu">師古曰：風，讀曰諷。</span>求放過失。於是丞相宣、御史大夫方進奏<span class="yinhao">「放驕蹇縱恣，奢淫不制，拒閉使者，<span class="jiazhu">侍御史脩奉使至放家，逐名捕賊；奴從者閉門，設弓弩，距使者，不肯內。</span>賊傷無辜，<span class="jiazhu">放知李游君欲獻女，求不得，使奴康等之其家，賊傷三人。</span>從者支屬並乘權勢，爲暴虐，<span class="jiazhu">從，才用翻。</span>請免放就國。」</span><span class="jiazhu"><span class="shu-ming">考異</span>曰：<span class="shu-ming">敍傳</span>云：<span class="yinhao">「王音以風丞相、御史。」</span>按<span class="shu-ming">放傳</span>：<span class="yinhao">「丞相宣、御史大夫方進奏放過惡。」</span>音以正月乙巳薨，方進以三月丁酉爲御史大夫，然則風丞相、御史者疑非音也。<span class="shu-ming">放傳</span>又云：<span class="yinhao">「上諸舅皆害其寵。」</span>故但云上諸舅。</span>上不得已，<span class="jiazhu">師古曰：已，止也。</span>左遷放爲北地都尉。其後比年數有災變，<span class="jiazhu">師古曰：比，頻也。比，毗至翻。數，所角翻。</span>故放久不得還。璽書勞問不絕。<span class="jiazhu">璽，斯氏翻。勞，力到翻。</span>敬武公主有疾，詔徵放歸第視母疾。數月，主有瘳，後復出放爲河東都尉。<span class="jiazhu">復，扶又翻。</span>上雖愛放，然上迫太后，下用大臣，故常涕泣而遣之。</p>
<p class="em2 strong" id="p73"><a class="gg-link" href="#p73" onclick="return changeColor(this);"></a><span class="yinwen">8</span>邛成太后之崩也，<span class="jiazhu">邛成太后，孝宣王皇后也。父奉光，封邛成侯，故書邛成太后，以別孝元王皇后。<span class="shu-ming">恩澤侯表</span>，邛成侯，國於濟陰。</span>喪事倉卒，吏賦斂以趨辦，<span class="jiazhu">卒，讀曰猝。斂，力贍翻。師古曰：趨，讀曰趣；言苟取辦。趣，與促同。</span>上聞之，以過丞相、御史。<span class="jiazhu">過，罪也。</span>冬，十一月，己丑，策免丞相宣爲庶人，御史大夫方進左遷執金吾。二十餘日，丞相官缺，羣臣多舉方進者；上亦器其能，十一月，壬子，擢方進爲丞相，封高陵侯。<span class="jiazhu"><span class="shu-ming">恩澤侯表</span>，高陵侯，國於琅邪。<span class="shu-ming">考異</span>曰：<span class="shu-ming">方進傳</span>：<span class="yinhao">「丞相薛宣免，方進亦左遷執金吾；二十餘日，遂擢爲丞相。」</span>而荀<span class="shu-ming">紀</span>云：<span class="yinhao">「秋八月，方進貶爲執金吾。」</span>蓋以<span class="shu-ming">公卿表</span>云，<span class="yinhao">「三月，丁酉，京兆尹翟方進爲御史大夫；八月貶爲執金吾。」</span>故致此誤也。按<span class="shu-ming">公卿表</span>所云者，謂方進自三月爲御史大夫，至十一月而貶，凡居官八月耳。又黑龍見東萊，在去年九月，<span class="shu-ming">谷永傳</span>著之甚明，而荀悅亦載之於此年，云<span class="yinhao">「冬，黑龍見東萊。」</span>蓋因陳湯獲罪在今年故也。<span class="shu-ming">漢春秋</span>雖正黑龍之誤，而方進貶官猶承荀悅之失。</span>以諸吏、散騎、光祿勳孔光爲御史大夫。<span class="jiazhu">散，悉亶翻。</span>方進以經術進，<span class="jiazhu">方進以射策甲科爲郎，舉明經，遷議郎。</span>其爲吏，用法刻深，好任勢立威；有所忌惡，峻文深詆，中傷甚多。<span class="jiazhu">好，呼到翻。惡，烏路翻。中，竹仲翻。</span>有言其挾私詆欺不專平者，上以方進所舉應科，不以爲非也。<span class="jiazhu">科，律條也。</span>光，褒成君霸之少子也，<span class="jiazhu">霸見二十八卷元帝永光元年。</span>領尙書，典樞機十餘年，守法度，修故事，上有所問，據經法，以心所安而對，不希指苟合；<span class="jiazhu">師古曰：希指，希望天子之意指也。</span>如或不從，不敢強諫爭，<span class="jiazhu">爭，讀曰諍。</span>以是久而安。時有所言，輒削草藳，<span class="jiazhu">服虔曰：言已繕書，更削壞其草也。</span>以爲章主之過以奸忠直，人臣大罪也。<span class="jiazhu">師古曰：奸，求也；奸忠直之名也。奸，音干。</span>有所薦舉，唯恐其人之聞知。沐日歸休，兄弟妻子燕語，終不及朝省政事。<span class="jiazhu">朝，直遙翻。</span>或問光：<span class="yinhao">「溫室省中樹，皆何木也？」</span>光嘿不應，更答以他語，其不泄如是。</p>
<p class="em2 strong" id="p74"><a class="gg-link" href="#p74" onclick="return changeColor(this);"></a><span class="yinwen">9</span>上行幸雍，祠五畤。<span class="jiazhu">建始二年，罷雍五畤；今以久無繼嗣，幷甘泉泰畤皆復之。雍，於用翻。畤，音止。</span></p>
<p class="em2 strong" id="p75"><a class="gg-link" href="#p75" onclick="return changeColor(this);"></a><span class="yinwen">10</span>衞將軍王商惡陳湯，奏<span class="yinhao">「湯妄言昌陵且復發徙；<span class="jiazhu">初，湯請起昌陵邑；旣罷昌陵，丞相、御史請廢昌陵邑中室。奏未下，人以問湯：<span class="yinhao">「第宅不徹，得無復發徙？」</span>湯曰：<span class="yinhao">「縣官且順聽羣臣言，猶復發徙之也。」</span>惡，烏路翻。</span>又言黑龍冬出，微行數出之應。」</span><span class="jiazhu">東萊郡黑龍出，人以問湯，曰：<span class="yinhao">「是所謂玄門開；微行數出，出入不時，故龍以非時出也。」</span>數，所角翻。</span>廷尉奏<span class="yinhao">「湯非所宜言，大不敬。」</span>詔以湯有功，<span class="jiazhu">有斬郅支功。</span>免爲庶人，徙邊。</p>
<p class="em2 strong" id="p76"><a class="gg-link" href="#p76" onclick="return changeColor(this);"></a>上以趙后之立也，淳于長有力焉，故德之，乃追顯其前白罷昌陵之功，下公卿，議封長。<span class="jiazhu">下，遐稼翻。</span>光祿勳平當以爲：<span class="yinhao">「長雖有善言，不應封爵之科。」</span><span class="jiazhu"><span class="shu-ming">姓譜</span>：平，齊相晏平仲之後；一曰：韓哀侯少子婼食采平邑，因以爲氏。高祖之法，非有功不侯。</span>當坐左遷鉅鹿太守。上遂下詔，以常侍閎、衞<span class="jiaozhusup">【章：十四行本「衞」上有「侍中」二字；乙十一行本同；孔本同。】</span>尉長首建至策，<span class="jiazhu">師古曰：閎，王閎也。</span>賜長、閎爵關內侯。</p>
<p class="em2 strong" id="p77"><a class="gg-link" href="#p77" onclick="return changeColor(this);"></a>將作大匠萬年佞邪不忠，毒流衆庶，與陳湯俱徙敦煌。<span class="jiazhu">敦，徒門翻。</span></p>
<p class="em2 strong" id="p78"><a class="gg-link" href="#p78" onclick="return changeColor(this);"></a>初，少府陳咸、衞尉逢信，官簿皆在翟方進之右；<span class="jiazhu">逢，皮江翻，姓也；古有逢蒙。師古曰：簿，謂伐閱也。簿，音主簿之簿。</span>方進晚進，爲京兆尹，與咸厚善。及御史大夫缺，三人皆名卿，俱在選中，而方進得之。會丞相薛宣得罪，與方進相連，上使五二千石雜問丞相、御史，<span class="jiazhu">晉灼曰：大臣獄重，故以秩二千石者五人詰責之。</span>咸詰責方進，冀得其處，方進心恨。<span class="jiazhu">詰，去吉翻。</span>陳湯素以材能幸於王鳳及王音，咸、信皆與湯善，湯數稱之於鳳、音所，<span class="jiazhu">數，所角翻。</span>以此得爲九卿。及王商黜逐湯，方進因奏<span class="yinhao">「咸、信附會湯以求薦舉，苟得無恥，」</span>皆免官。<span class="jiazhu"><span class="shu-ming">考異</span>曰：咸、信免官皆在明年以後，因陳湯事連言之。</span></p>
<p class="em2 strong" id="p79"><a class="gg-link" href="#p79" onclick="return changeColor(this);"></a><span class="yinwen">11</span>是歲，琅邪太守朱博爲左馮翊。博治郡，常令屬縣各用其豪桀以爲大吏，文、武從宜。<span class="jiazhu">師古曰：各因其材而任之。治，直之翻。</span>縣有劇賊及他非常，博輒移書以詭責之，其盡力有效，必加厚賞；懷詐不稱，誅罰輒行。<span class="jiazhu">師古曰：稱，副也。稱，尺證翻。</span>以是豪強懾服，事無不集。<span class="jiazhu">懾，之涉翻。</span></p>
<div class="yt" id="y014"><p class="strong" id="p80"><a class="gg-link" href="#p80" onclick="return changeColor(this);"></a><span class="section" id="title-11"><span data-head-description="孝成皇帝上之下" data-head-level="h4" data-head-title="永始三年">三年</span></span><span class="biaozhusup" data-rel="">（丁未、前一四年）</span></p></div>
<p class="em2 strong" id="p81"><a class="gg-link" href="#p81" onclick="return changeColor(this);"></a><span class="yinwen">1</span>春，正月，己卯晦，日有食之。</p>
<p class="em2 strong" id="p82"><a class="gg-link" href="#p82" onclick="return changeColor(this);"></a><span class="yinwen">2</span>初，帝用匡衡議，罷甘泉泰畤，<span class="jiazhu">事見上卷建始元年。</span>其日，大風壞甘泉竹宮，<span class="jiazhu">武帝以正月上辛有事甘泉圜丘，自竹宮而望拜。韋昭曰：以竹爲宮，天子居中。師古曰：<span class="shu-ming">漢舊儀</span>，竹宮去壇三里。壞，音怪。</span>折拔畤中樹木十圍以上百餘。<span class="jiazhu">折，而設翻。</span>帝異之，以問劉向；對曰：<span class="yinhao">「家人尙不欲絕種祠，<span class="jiazhu">師古曰：家人，謂庶人之家也。種祠，繼嗣所傳祠也。</span>況於國之神寶舊畤！且甘泉、汾陰及雍五畤始立，皆有神祇感應，然後營之，非苟而已也。<span class="jiazhu">武帝祠泰一於甘泉，夜常有神光如流星集于祠壇。汾陰男子公孫滂洋等見汾旁有光如絳，上遂立后土祠於汾陰脽上。文帝十四年，黃龍見成紀，始幸雍，郊見五畤。</span>武、宣之世奉此三神，禮敬敕備，神光尤著。祖宗所立神祇舊位，誠未易動。<span class="jiazhu">易，以豉翻。</span>前始納貢禹之議，後人相因，多所動搖。<span class="jiazhu">元帝時，貢禹建言，漢家祭祀多不應古禮；韋玄成、匡衡等因之。</span><span class="shu-ming">易·大傳</span>曰：『誣神者殃及三世。』恐其咎不獨止禹等！」</span>上意恨之，<span class="jiazhu">師古曰：恨，悔也。</span>又以久無繼嗣，冬，十月，庚辰，上白太后，令詔有司復甘泉泰畤、汾陰后土如故，及雍五畤、陳寶祠、長安及郡國祠著明者，皆復之。</p>
<p class="em2 strong" id="p83"><a class="gg-link" href="#p83" onclick="return changeColor(this);"></a>是時，上以無繼嗣，頗好鬼神、方術之屬，<span class="jiazhu">好，呼到翻。</span>上書言祭祀方術得待詔者甚衆，祠祭費用頗多。谷永說上曰：<span class="jiazhu">說，輸芮翻。</span><span class="yinhao">「臣聞明於天地之性，不可惑以神怪；知萬物之情，不可罔以非類。<span class="jiazhu">師古曰：罔，猶蔽。余謂罔，欺也，欺人以所無曰罔。</span>諸背仁義之正道，<span class="jiazhu">背，蒲妹翻。</span>不遵<span class="shu-ming">五經</span>之法言，而盛稱奇怪鬼神，廣崇祭祀之方，求報無福之祠，及言世有仙人，服食不終之藥，遙興輕舉、<span class="jiazhu">如淳曰：遙，遠也。興，舉也。師古曰：興，起也，謂起而遠去也。</span>黃冶變化之術者，<span class="jiazhu">晉灼曰：黃者，鑄黃金也。道家言，冶丹沙令變化，可鑄作黃金也。</span>皆姦人惑衆，挾左道，懷詐僞，以欺罔世主，<span class="jiazhu">師古曰：左道，邪僻之道，非正義也。<span class="shu-ming">王制</span>曰：執左道以亂政者殺。</span>聽其言，洋洋滿耳，若將可遇，<span class="jiazhu">師古曰：洋洋，美盛之貌。洋，音羊，又音祥。</span>求之，盪盪如係風捕景，終不可得。<span class="jiazhu">師古曰：盪盪，空曠之貌也。盪，音蕩。景，影也。</span>是以明王距而不聽，聖人絕而不語。<span class="jiazhu">師古曰：謂孔子不語怪神。</span>昔秦始皇使徐福發男女入海求神采藥，因逃不還，天下怨恨。<span class="jiazhu">事見<span class="shu-ming">秦始皇紀</span>。</span>漢興，新垣平、<span class="jiazhu">事見<span class="shu-ming">文帝紀</span>。</span>齊人少翁、公孫卿、欒大等<span class="jiazhu">事見<span class="shu-ming">武帝紀</span>。</span>皆以術窮詐得，誅夷伏辜。<span class="jiazhu">師古曰：詐得，謂主上得其詐僞之情。</span>唯陛下距絕此類，毋令姦人有以窺朝者！」</span><span class="jiazhu">朝，直遙翻。</span>上善其言。</p>
<p class="em2 strong" id="p84"><a class="gg-link" href="#p84" onclick="return changeColor(this);"></a><span class="yinwen">3</span>十一月，尉氏男子樊並等十三人謀反，<span class="jiazhu"><span class="shu-ming">地理志</span>，尉氏縣屬陳留郡。應劭曰：古獄官曰尉氏，鄭之別獄也。臣瓚曰：鄭大夫尉氏之邑，故遂以爲邑名。師古曰：鄭大夫尉氏，亦以掌獄之官故爲族耳；應說是也。</span>殺陳留太守，劫略吏民，自稱將軍；徒李譚、稱忠、鍾祖、訾順共殺並，以聞，皆封爲侯。<span class="jiazhu"><span class="shu-ming">姓譜</span>：稱，平聲。<span class="shu-ming">漢·功臣表</span>有新山侯稱忠。楚有鍾儀、鍾建，又有知音鍾子期。訾，卽移翻；何氏<span class="shu-ming">姓苑</span>云：今齊人，本姓祭氏。譚，延鄕侯。忠，新山侯。祖，童鄕侯。順，樓虛侯。<span class="shu-ming">考異</span>曰：<span class="shu-ming">本紀</span>云五人，而<span class="shu-ming">功臣表</span>止有四人，蓋<span class="shu-ming">紀</span>誤。</span></p>
<p class="em2 strong" id="p85"><a class="gg-link" href="#p85" onclick="return changeColor(this);"></a><span class="yinwen">4</span>十二月，山陽鐵官徒蘇令等二百二十八人攻殺長吏，盜庫兵，自稱將軍；<span class="jiazhu"><span class="shu-ming">地理志</span>，山陽郡有鐵官。</span>經郡國十九，殺東郡太守及汝南都尉。汝南太守嚴訢捕斬令等。遷訢爲大司農。<span class="jiazhu">師古曰：訢，與欣同。</span></p>
<p class="em2 strong" id="p86"><a class="gg-link" href="#p86" onclick="return changeColor(this);"></a><span class="yinwen">5</span>故南昌尉九江梅福上書曰：<span class="jiazhu"><span class="shu-ming">地理志</span>，南昌縣屬豫章郡。<span class="shu-ming">後漢志</span>：尉，主盜賊；凡有賊發，主名不立，則推索行尋，按察姦宄，以起端緒。</span><span class="yinhao">「昔高祖納善若不及，從諫如轉圜，<span class="jiazhu">師古曰：不及，恐失之也。轉圜者，言其順易也。</span>聽言不求其能，舉功不考其素，<span class="jiazhu">師古曰：直取其功，不論其舊行及所從來也。</span>陳平起於亡命而爲謀主，韓信拔於行陳而建上將；<span class="jiazhu">事並見<span class="shu-ming">高帝紀</span>。行，戶剛翻。陳，讀曰陣。</span>故天下之士雲合歸漢，<span class="jiazhu">師古曰：言四面而至。</span>爭進奇異，知者竭其策，<span class="jiazhu">知，讀曰智；下同。</span>愚者盡其慮，勇士極其節，怯夫勉其死。合天下之知，幷天下之威，是以舉秦如鴻毛，取楚若拾遺，<span class="jiazhu">師古曰：鴻毛，諭輕；拾遺，言其易也。</span>此高祖所以無敵於天下也。孝武皇帝好忠諫，說至言，<span class="jiazhu">好，呼到翻。說，讀曰悅。</span>出爵不待廉、茂，<span class="jiazhu">廉、茂，孝廉、秀才也。光武諱秀，改爲茂才。</span>慶賜不須顯功，<span class="jiazhu">師古曰：謂諫爭合意，卽得爵賜，不由薦舉及軍功也。廉，廉吏也。茂，茂材也。</span>是以天下布衣各厲志竭精以赴闕庭，自衒鬻者不可勝數，<span class="jiazhu">師古曰：衒，行賣也。鬻，亦賣也。衒，音州縣之縣，又音工縣翻。勝，音升。</span>漢家得賢，於此爲盛。使孝武皇帝聽用其計，升平可致，<span class="jiazhu">張晏曰：民有三年之儲曰升平。</span>於是積尸暴骨，快心胡、越，故淮南王安緣間而起；<span class="jiazhu">間，古莧翻；下同。</span>所以計慮不成而謀議泄者，以衆賢聚於本朝，故其大臣勢陵，不敢和從也。<span class="jiazhu">事見<span class="shu-ming">武紀</span>。師古曰：本朝，謂漢朝也。大臣，謂淮南相、內史之屬也。服虔曰：臣勢陵君。和，戶臥翻。</span>方今布衣乃窺國家之隙，見間而起者，蜀郡是也。<span class="jiazhu">孟康曰：鴻嘉中廣漢男子鄭躬等反是也。</span>及山陽亡徒蘇令之羣，蹈藉名都、大郡，<span class="jiazhu">賢曰：<span class="shu-ming">前書</span>曰：十二萬戶爲大郡。</span>求黨與，索隨和，而無逃匿之意，<span class="jiazhu">李奇曰：求索與己和及隨己者。原父曰：漢氏世寶隨和珠玉，謂匹夫至欲求索此物，所謂與上爭衡也。索，山客翻。</span>此皆輕量大臣，無所畏忌，<span class="jiazhu">量，音良。</span>國家之權輕，故匹夫欲與上爭衡也。</span></p>
<p class="em2 strong" id="p87"><a class="gg-link" href="#p87" onclick="return changeColor(this);"></a><span class="yinhao">士者，國之重器；得士則重，失士則輕。<span class="shu-ming">詩</span>云：『濟濟多士，文王以寧。』<span class="jiazhu">師古曰：<span class="shu-ming">詩·大雅·文王</span>之詩也。濟濟，盛貌也。言文王能多用賢人，故邦國得以安寧也。濟，子禮翻。</span>廟堂之議，非草茅所言也；<span class="jiazhu"><span class="shu-ming">漢書</span><span class="yinhao">「所」</span>字下有<span class="yinhao">「當」</span>字。</span>臣誠恐身塗野草，尸幷卒伍，故數上書求見，輒報罷。<span class="jiazhu">福去南昌歸壽春，數因縣道上書，求假軺傳，詣行在所條對急政；輒報罷。數，所角翻。見，賢遍翻。</span>臣聞齊桓之時，有以九九見者，桓公不逆，欲以致大也。今臣所言，非特九九也；陛下距臣者三矣，此天下士所以不至也。昔秦武王好力，任鄙叩關自鬻；<span class="jiazhu">事見三卷周赧王七年。<span class="shu-ming">周禮</span>司關，凡四方之賓客叩關者，則爲之告。<span class="shu-ming">註</span>曰：叩關，謂謁關人也。<span class="shu-ming">疏</span>曰：叩，猶至也。好，呼到翻。</span>繆公行霸，由余歸德。<span class="jiazhu">秦繆公開霸業，由余自西戎歸之。繆，讀曰穆。</span>今欲致天下之士，民有上書求見者，輒使詣尙書問其所言，言可采取者，秩以升斗之祿，賜以一束之帛，若此，則天下之士，發憤懣，<span class="jiazhu">懣，音悶。</span>吐忠言，嘉謀日聞於上，天下條貫，國家表裏，爛然可睹矣。<span class="jiazhu">師古曰：爛然，分明之貌也。</span></span></p>
<p class="em2 strong" id="p88"><a class="gg-link" href="#p88" onclick="return changeColor(this);"></a><span class="yinhao">夫以四海之廣，士民之數，<span class="jiazhu">數，趨玉翻。</span>能言之類至衆多也；然其雋桀指世陳政，言成文章，質之先世<span class="jiaozhusup">【章：十四行本「世」作「聖」；乙十一行本同；孔本同；張校同。】</span>而不繆，施之當世合時務，若此者亦無幾人。<span class="jiazhu">師古曰：無幾，言不多也。幾，音居豈翻。</span>故爵祿束帛者，天下之砥石，高祖所以厲世摩鈍也。<span class="jiazhu">師古曰：砥，細石也；音之履翻，又音祇。</span></span></p>
<p class="em2 strong" id="p89"><a class="gg-link" href="#p89" onclick="return changeColor(this);"></a><span class="yinhao">孔子曰：『工欲善其事，必先利其器。』<span class="jiazhu">師古曰：<span class="shu-ming">論語</span>載孔子之言也。工以諭國政，利器諭賢材。</span>至秦則不然，張誹謗之罔以爲漢敺除，<span class="jiazhu">爲，于僞翻。</span>倒持泰阿，授楚其柄。<span class="jiazhu">師古曰：太阿，劍名，歐冶所鑄也。言秦無道，令陳涉、項羽乘間而發，譬倒持劍，以把授人也。</span>故誠能勿失其柄，天下雖有不順，莫敢觸其鋒，此孝武皇帝所以辟地建功，爲漢世宗也。<span class="jiazhu">師古曰：辟，讀曰闢。</span></span></p>
<p class="em2 strong" id="p90"><a class="gg-link" href="#p90" onclick="return changeColor(this);"></a><span class="yinhao">今陛下旣不納天下之言，又加戮焉。夫鳶鵲遭害，則仁鳥增逝，<span class="jiazhu">師古曰：鳶，鴟也。仁鳥，鸞鳳也。鳶，音緣。</span>愚者蒙戮，則智士深退。間者愚民上書，多觸不急之法，<span class="jiazhu">師古曰：言以其所言爲不急而罪之。</span>或下廷尉而死者衆。<span class="jiazhu">下，遐稼翻；下同。</span>自陽朔以來，天下以言爲諱，朝廷尤甚，<span class="jiazhu">懲王章之死也。師古曰：防人之口，法禁嚴切也。</span>羣臣皆承順上指，莫有執正。何以明其然也？取民所上書，陛下之所善，試下之廷尉，廷尉必曰『非所宜言，大不敬。』以此卜之，一矣。故京兆尹王章，資質忠直，敢面引廷爭，<span class="jiazhu">爭，讀曰諍。</span>孝元皇帝擢之，以厲具臣而矯曲朝；<span class="jiazhu">元帝初，擢章爲左曹、中郎將。師古曰：具臣，具位之臣，無益者也。矯，正也。朝，直遙翻。</span>及至陛下，戮及妻子；<span class="jiazhu">事見上卷陽朔元年。</span>且惡惡止其身，<span class="jiazhu"><span class="shu-ming">公羊傳</span>：惡惡止其身，善善及子孫。</span>王章非有反畔之辜而殃及室家，<span class="jiazhu">言王章妻子坐徙也。孔穎達曰：<span class="shu-ming">左傳</span>曰：男有室，女有家。謂男處妻之室，女安夫之家，夫婦共爲家室。故謂夫婦家室之道爲室家也。</span>折直士之節，<span class="jiazhu">折，而設翻。</span>結諫臣之舌。羣臣皆知其非，然不敢爭，天下以言爲戒，最國家之大患也！</span></p>
<p class="em2 strong" id="p91"><a class="gg-link" href="#p91" onclick="return changeColor(this);"></a><span class="yinhao">願陛下循高祖之軌，杜亡秦之路，除不急之法，下無諱之詔，博覽兼聽，謀及疏賤，令深者不隱，遠者不塞，所謂『辟四門，明四目』也。<span class="jiazhu">師古曰：<span class="shu-ming">虞書·舜典</span>曰：<span class="yinhao">「闢四門，明四目。」</span>言開四門以致衆賢，則明視於四方也。塞，悉則翻。辟，讀曰闢。</span>往者不可及，來者猶可追。方今君命犯而主威奪，<span class="jiazhu">師古曰：君命犯者，謂大臣犯君之命。</span>外戚之權，日以益隆。陛下不見其形，願察其景！建始以來，日食、地震，以率言之，三倍春秋，水災亡與比數，<span class="jiazhu">師古曰：言其極多，不可比校而數也。亡，讀曰無。</span>陰盛陽微，金鐵爲飛，此何景也？<span class="jiazhu">張晏曰：河平二年，沛郡鐵官鑄鐵如星飛，上去權、臣用事之異也。蘇林曰：言之不從，是謂不乂，則金不從革。景，象也；何象，言將危亡也。爲，于僞翻。</span>漢興以來，社稷三危：呂，霍，上官；皆母后之家也。親親之道，全之爲右，<span class="jiazhu">師古曰：務全安之，此爲上。</span>當與之賢師良傅，敎以忠孝之道；今乃尊寵其位，授以魁柄，<span class="jiazhu">師古曰：以斗爲諭也。斗身爲魁。</span>使之驕逆，至於夷滅，<span class="jiazhu">師古曰：夷，平也，謂平除之。</span>此失親親之大者也。自霍光之賢，不能爲子孫慮，故權臣易世則危。<span class="shu-ming">書</span>曰『毋若火，始庸庸。』<span class="jiazhu">師古曰：<span class="shu-ming">周書·洛誥</span>之辭也。庸庸，微小貌也。言火始微小，不早撲滅，則至熾盛；大臣貴擅，亦當早圖，黜其權也。</span>勢陵於君，權隆於主，然後防之，亦無及已！」</span><span class="jiazhu">師古曰：已語終辭。</span>上不納。</p>
</div></body></html>