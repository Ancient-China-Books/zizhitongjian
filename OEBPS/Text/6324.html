<?xml version='1.0' encoding='utf-8'?>
<html xmlns="http://www.w3.org/1999/xhtml" lang="zh-Hant" xml:lang="zh-Hant">
 <head>
  <link href="../Styles/page_styles.css" rel="stylesheet" type="text/css"/>
  <link href="../Styles/stylesheet.css" rel="stylesheet" type="text/css"/>
  <title id="toc_1">
   ◎卷第一百八十·隋紀四·高祖文皇帝下·煬皇帝上之上
  </title>
 </head>
 <body>
  <div id="text">
   <h1>
    <span class="section" id="title-1">
     <span data-head-description="" data-head-level="h2" data-head-title="隋紀四">
      隋紀四
     </span>
    </span>
   </h1>
   <p>
    <span class="jiazhu">
     〔閼逢困敦
     <span class="biaozhusup" data-rel="（甲子）">
     </span>
     ，盡強圉單閼
     <span class="biaozhusup" data-rel="（丁卯）">
     </span>
     ，凡四年。〕
    </span>
   </p>
   <hr/>
   <h5>
    <span class="section" id="title-2">
     <span data-head-description="" data-head-level="h3" data-head-title="高祖文皇帝下">
      高祖文皇帝下
     </span>
    </span>
   </h5>
   <p class="strong">
    <span class="section" id="title-3">
     <span data-head-description="" data-head-level="h4" data-head-title="仁壽四年">
      仁壽四年
     </span>
    </span>
    <span class="biaozhusup" data-rel="（甲子、西元六〇四年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，丙午，赦天下。
   </p>
   <p class="em2 strong">
    <span class="yinwen">
     2
    </span>
    帝將避暑於仁壽宮，術士章仇太翼固諫；不聽。太翼曰：
    <span class="yinhao">
     「是行恐鑾輿不返！」
    </span>
    帝大怒，繫之長安獄，期還而斬之。甲子，幸仁壽宮。乙丑，詔賞賜支度，事無巨細，並付皇太子。夏，四月，乙卯，帝不豫。六月，庚申，赦天下。秋，七月，甲辰，上疾甚，臥與百僚辭訣，並握手歔欷，
    <span class="jiazhu">
     〔歔，音虛。欷，音希，又許旣翻。〕
    </span>
    命太子赦章仇太翼。丁未，崩於大寶殿。
    <span class="jiazhu">
     〔年六十四。〕
    </span>
   </p>
   <p class="em2 strong">
    高祖性嚴重，令行禁止。每
    <span class="jiaozhusup">
     〔章：十二行本「每」上有「勤於政事」四字；乙十一行同；孔本同。〕
    </span>
    旦聽朝，日昃忘倦。
    <span class="jiazhu">
     〔朝，直遙翻。昃，阻力翻。日中則昃。〕
    </span>
    雖嗇於財，至於賞賜有功，卽無所愛；將士戰沒，必加優賞，仍遣使者勞問其家。
    <span class="jiazhu">
     〔將，卽亮翻。使，疏吏翻。勞，力到翻。〕
    </span>
    愛養百姓，勸課農桑，輕傜薄賦。其自奉養，務爲儉素，乘輿御物，故弊者隨宜補用；
    <span class="jiazhu">
     〔乘，繩證翻。〕
    </span>
    自非享宴，所食不過一肉；後宮皆服澣濯之衣。天下化之，開皇、仁壽之間，丈夫率衣絹布，
    <span class="jiazhu">
     〔衣，於旣翻。〕
    </span>
    不服綾綺，裝帶不過銅鐵骨角，無金玉之飾。故衣食滋殖，倉庫盈溢。受禪之初，民戶不滿四百萬，末年，踰八百九十萬，
    <span class="jiazhu">
     〔此以開皇初元戶口之數，比較仁壽末年大業初之數而言之也。按周之平齊，得戶三百三萬，而隋受周禪，戶不滿四百萬，則周氏初有關中，西幷巴、署，南兼江、漢，見戶不滿百萬也。陳氏之亡，戶六十萬。大約隋氏混壹天下，見戶未及五百萬；及其盛也，蓋幾倍之。滋，音茲。殖，音植。禪，音墠。〕
    </span>
    獨冀州已一百萬戶。
    <span class="jiazhu">
     〔隋以信都郡爲冀州，此以古冀州之域言之也。然禹之冀州，兼有幽、幷、營三州地，其界比他州爲最大，其後以天文畫埜分州，自胃七度至畢十一度爲大梁，冀州分。《隋志》以信都、清河、魏、汲、河內、長平、上黨、河東、絳、文城、臨汾、龍泉、西河、離石、鴈門、馬邑、定襄、樓煩、太原、襄國、武安、趙、恆山、博陵、河間、涿、上谷、漁陽、北平、安樂、遼西等郡爲冀州，則其地亦兼有幽、幷、營三州地，故其戶最多。〕
    </span>
    然猜忌苛察，信受纔言，功臣故舊，無始終保全者；乃至子弟，皆如仇敵，此其所短也。
    <span class="jiazhu">
     〔此上總論文帝平生。〕
    </span>
   </p>
   <p class="em2 strong">
    初，文獻皇后旣崩，
    <span class="jiazhu">
     〔獨孤后崩，諡文獻，見上卷二年。〕
    </span>
    宣華夫人陳氏、容華夫人蔡氏皆有寵。陳氏，陳高宗之女；
    <span class="jiazhu">
     〔陳宣帝廟號高宗。〕
    </span>
    蔡氏，丹陽人也。
    <span class="jiazhu">
     〔丹楊郡，時置蔣州。〕
    </span>
    上寢疾於仁壽宮，尙書左僕射楊素、兵部尙書柳述、黃門侍郎元巖
    <span class="jiazhu">
     〔隋制，門下省納言二人，給事黃門侍郎四人，其位任重矣。此又一元巖，前蜀王秀長史之元巖封平昌郡公，此元巖封龍涸縣公，見《隋書·列女·華陽王楷妃傳》。〕
    </span>
    皆入閤侍疾，召皇太子入居大寶殿。太子慮上有不諱，須預防擬，
    <span class="jiazhu">
     〔防，禦也，隄備也。擬，準也，準擬揣度以待之也。〕
    </span>
    手自爲書，封出問素；素條錄事狀以報太子。宮人誤送上所，上覽而大恚。
    <span class="jiazhu">
     〔恚，於避翻。〕
    </span>
    陳夫人平旦出更衣，
    <span class="jiazhu">
     〔更，工衡翻。〕
    </span>
    爲太子所逼，拒之，得免，歸於上所；上怪其神色有異，問其故。夫人泫然曰：
    <span class="yinhao">
     「太子無禮！」
    </span>
    上恚，抵床曰：
    <span class="yinhao">
     「畜生何足付大事！
     <span class="jiazhu">
      〔抵，觸也。今人詈人猶曰畜生。言其無識無禮，若馬牛犬豕然，待畜養而生者也。泫，戶畎翻。〕
     </span>
     獨孤誤我！」
    </span>
    <span class="jiazhu">
     〔事見上卷開皇二十年。〕
    </span>
    乃呼柳述、元巖曰：
    <span class="yinhao">
     「召我兒！」
    </span>
    述等將呼太子，上曰：
    <span class="yinhao">
     「勇也。」
    </span>
    述、巖出閤爲敕書。
    <span class="jiazhu">
     〔儲嗣之重，廢置之間，輕易如此，烏得不君臣皆敗乎。〕
    </span>
    楊素聞之，以白太子，矯詔執述、巖，繫大理獄；追東宮兵士帖上臺宿衞，
    <span class="jiazhu">
     〔帖，裨也。帝之猜防太子勇也，屛去東宮宿衞之勇健者，知出蘇孝慈而不知備張衡之入寢殿也，悕矣。〕
    </span>
    門禁出入，並取宇文述、郭衍節度；令右庶子張衡入寢殿侍疾，盡遣後宮出就別室；俄而上崩。故中外頗有異論。
    <span class="jiazhu">
     〔此上敍帝所以見弒。《考異》曰：趙毅《大業略記》曰：
     <span class="yinhao">
      「高祖在仁壽宮，病甚，追帝侍疾，而高祖美人尤嬖幸者，唯陳、蔡二人而已。帝乃召蔡於別室，旣還，面傷而髮亂，高祖問之，蔡泣曰：『皇太子爲非禮。』高祖大怒，齧指出血，召兵部尙書柳述、黃門侍郎元巖等令發詔追庶人勇，卽令廢立。帝事迫，召左僕射楊素、左庶子張衡進毒藥。帝簡驍健官奴三十人皆服婦人之服，衣下置仗，立於門巷之間，以爲之衞。素等旣入，而高祖暴崩。」
     </span>
     馬總《通曆》曰：
     <span class="yinhao">
      「上有疾，於仁壽殿與百僚辭訣，並握手歔欷。是時唯太子及陳宣華夫人侍疾，太子無禮，宣華訴之。帝怒曰：『死狗，那可付後事！』遽令召勇，楊素祕不宣，乃屛左右，令張衡入拉帝，血濺屛風，冤痛之聲聞于外，崩。」
     </span>
     今從《隋書》。〕
    </span>
    陳夫人與後宮聞變，相顧戰栗失色。晡後，太子遣使者齎小金合，帖紙於際，親署封字，以賜夫人。夫人見之，惶懼，以爲鴆毒，不敢發。使者促之，乃發，
    <span class="jiazhu">
     〔使，疏吏翻；下同。〕
    </span>
    合中有同心結數枚，宮人咸悅，相謂曰：
    <span class="yinhao">
     「得免死矣！」
    </span>
    陳氏恚而卻坐，不肯致謝；諸宮人共逼之，乃拜使者。其夜，太子蒸焉。
    <span class="jiazhu">
     〔杜預曰：
     <span class="yinhao">
      「上淫曰蒸。」
     </span>
     〕
    </span>
   </p>
   <p class="em2 strong">
    乙卯，發喪，
    <span class="jiazhu">
     〔《考異》曰：《大業略記》曰：
     <span class="yinhao">
      「十八日，發喪。」
     </span>
     杜寶《大業雜記》曰：
     <span class="yinhao">
      「甲戌，文帝崩。辛巳，發喪。壬午，煬帝卽位。」
     </span>
     按《長曆》，是月乙未朔。乙卯，二十一日也。無甲戌、辛巳、壬午日。今從《隋書》。〕
    </span>
    太子卽皇帝位。會伊州刺史楊約來朝，
    <span class="jiazhu">
     〔楊約出刺伊州，見上卷二年。朝，直遙翻。〕
    </span>
    太子遣約入長安，易留守者，矯稱高祖之詔，賜故太子勇死，縊殺之；
    <span class="jiazhu">
     〔縊，於賜翻。〕
    </span>
    然後陳兵集衆，發高祖凶問。煬帝聞之，
    <span class="jiazhu">
     〔書煬帝以別大行。〕
    </span>
    曰：
    <span class="yinhao">
     「令兄之弟，果堪大任。」
    </span>
    追封勇爲房陵王，不爲置嗣。
    <span class="jiazhu">
     〔房陵郡王。《隋志》：房陵郡光遷縣，舊曰房陵，置新城郡；梁末置岐州；後周，郡縣並改爲光遷；大業初，置房陵郡。《考異》曰：《大業略記》云：
     <span class="yinhao">
      「庶人勇八男，亦陰加酖害，恐其爲厲，皆倒埋之。」
     </span>
     按《隋書》、《北史》皆云
     <span class="yinhao">
      「煬帝踐極，儼常從行，卒於道，實酖之也。諸弟分徒嶺表，仍敕在所皆殺焉。」
     </span>
     今從之。按《通鑑》下文，大業三年殺儼及七弟。〕
    </span>
    八月，丁卯，梓宮至自仁壽宮；丙子，殯于大興前殿。
    <span class="jiazhu">
     〔大興前殿，大興宮正殿也。〕
    </span>
    柳述、元巖並除名，述徙龍川，巖徙南海。
    <span class="jiazhu">
     〔《隋志》：龍川郡，平陳置循州。南海郡，舊置廣州。〕
    </span>
    帝令蘭陵公主與述離絕，欲改嫁之；公主以死自誓，不復朝謁，
    <span class="jiazhu">
     〔復，扶又翻。朝，直遙翻。〕
    </span>
    上表請與述同徙，帝大怒。公主憂憤而卒，臨終，上表請葬於柳氏，帝愈怒，竟不哭，葬送甚薄。
    <span class="jiazhu">
     〔上，時掌翻。卒，子恤翻。〕
    </span>
   </p>
   <p class="em2 strong">
    <span class="yinwen">
     3
    </span>
    太史令袁充奏言：
    <span class="yinhao">
     「皇帝卽位，與堯受命年合。」
    </span>
    諷百官表賀。禮部侍郎許善心議，以爲
    <span class="yinhao">
     「國哀甫爾，不宜稱賀。」
    </span>
    左衞大將軍宇文述素惡善心，
    <span class="jiazhu">
     〔宇文述自左衞率遷左衞大將軍，豈特以舊恩哉？旣以醻功，且親之以自衞也。惡，烏故翻。〕
    </span>
    諷御史劾之；
    <span class="jiazhu">
     〔劾，戶槪翻，又戶得翻。〕
    </span>
    左遷給事郎，降品二等。
   </p>
   <p class="em2 strong">
    <span class="yinwen">
     4
    </span>
    漢王諒有寵於高祖，爲幷州總管，
    <span class="jiazhu">
     〔開皇十七年，漢王諒代秦王俊爲幷州總管。〕
    </span>
    自山以東，至于滄海，南距黃河，五十二州皆隸焉；特許以便宜從事，不拘律令。諒自以所居天下精兵處，見太子勇以讒廢，
    <span class="jiazhu">
     〔事見上卷開皇二十年。〕
    </span>
    居常怏怏；
    <span class="jiazhu">
     〔怏，於兩翻。〕
    </span>
    及蜀王秀得罪，
    <span class="jiazhu">
     〔見上卷二年。〕
    </span>
    尤不自安，陰蓄異圖。言於高祖，以
    <span class="yinhao">
     「突厥方強，
     <span class="jiazhu">
      〔厥，九勿翻。〕
     </span>
     宜修武備。」
    </span>
    於是大發工役，繕治器械，
    <span class="jiazhu">
     〔治，直之翻。〕
    </span>
    招集亡命，左右私人殆將數萬。突厥嘗寇邊，高祖使諒禦之，爲突厥所敗，
    <span class="jiazhu">
     〔敗，補邁翻。〕
    </span>
    其所領將帥坐除解者八十餘人，
    <span class="jiazhu">
     〔將，卽亮翻。帥，所類翻。除，除名也。解，解官也。〕
    </span>
    皆配防嶺表。諒以其宿舊，奏請留之，高祖怒曰：
    <span class="yinhao">
     「爾爲藩王，惟當敬依朝命，
     <span class="jiazhu">
      〔朝，直遙翻。〕
     </span>
     何得私論宿舊，廢國家憲法邪！嗟乎小子，爾一旦無我，或欲妄動，彼取爾如籠內雞雛耳，何用腹心爲！」
    </span>
   </p>
   <p class="em2 strong">
    王頍者，僧辯之子，
    <span class="jiazhu">
     〔王僧辯事梁，有平侯景之功，爲陳霸先所殺。頍，丘弭翻。〕
    </span>
    倜儻好奇略，
    <span class="jiazhu">
     〔倜，他狄翻。好，呼到翻。〕
    </span>
    爲諒諮議參軍，
    <span class="jiazhu">
     〔隋制，諸王府諮議參軍，在長史、司馬之下，掾屬之上也。〕
    </span>
    蕭摩訶，陳氏舊將，
    <span class="jiazhu">
     〔將，卽亮翻。〕
    </span>
    二人俱不得志，每鬱鬱思亂，皆爲諒所親善，贊成其陰謀。
   </p>
   <p class="em2 strong">
    會熒惑守東井，
    <span class="jiazhu">
     〔熒惑，罰星。東井，秦分。〕
    </span>
    儀曹鄴人傅奕曉星曆，
    <span class="jiazhu">
     〔按隋制，王府諸曹無儀曹，蓋不在諸參軍之數。鄴縣，屬魏郡。〕
    </span>
    諒問之曰：
    <span class="yinhao">
     「是何祥也？」
    </span>
    對曰：
    <span class="yinhao">
     「天上東井，黃道所經，
     <span class="jiazhu">
      〔《晉志》：東井八星，天之南門，黃道所經。〕
     </span>
     熒惑過之，乃其常理，若入地上井，則可怪耳。」
    </span>
    <span class="jiazhu">
     〔奕知諒有異圖，詭對以自免於禍。〕
    </span>
    諒不悅。
   </p>
   <p class="em2 strong">
    及高祖崩，煬帝遣車騎將軍屈突通以高祖璽書徵之。
    <span class="jiazhu">
     〔騎，奇寄翻。屈，區勿翻。璽，斯氏翻。〕
    </span>
    先是，高祖與諒密約：
    <span class="yinhao">
     「若璽書召汝，敕字傍別加一點，
     <span class="jiazhu">
      〔高歡與侯景亦有此約，而皆以階亂。先，悉薦翻。〕
     </span>
     又與玉麟府合者，
     <span class="jiazhu">
      〔開皇七年，頒青龍符於東方總管、刺史，西方以騶虞，南方以朱雀，北方以玄武。是後三子分居方面，幷、楊、益三總管統屬甚廣，故爲玉麟符。漢王諒旣敗，惟留守東、西兩都用玉麟符，至唐猶然。〕
     </span>
     當就徵。」
    </span>
    及發書無驗，諒知有變。詰通，
    <span class="jiazhu">
     〔詰，去吉翻。〕
    </span>
    通占對不屈，乃遣歸長安。諒遂發兵反。
   </p>
   <p class="em2 strong">
    總管司馬安定皇甫誕切諫，
    <span class="jiazhu">
     〔安定郡，涇州。〕
    </span>
    諒不納。誕流涕曰：
    <span class="yinhao">
     「竊料大王兵資非京師之敵；加以君臣位定，逆順勢殊，士馬雖精，難以取勝。一旦陷身叛逆，絓於刑書，
     <span class="jiazhu">
      〔絓，戶掛翻。〕
     </span>
     雖欲爲布衣，不可得也。」
    </span>
    諒怒，囚之。
   </p>
   <p class="em2 strong">
    嵐州刺史喬鍾葵將赴諒，
    <span class="jiazhu">
     〔嵐州，樓煩之地也。按《隋志》：大業四年方置樓煩郡，管下秀容縣舊置肆州，開皇十八年置忻州，大業初廢。又按《唐志》：樓煩郡，平劉武周，置東會州，武德六年，改嵐州，而義寧元年，復分秀容置忻州。喬鍾葵者，旣爲嵐州刺史，而《隋志》不載嵐州建置，當考。嵐，盧含翻。宋白曰：後魏置嵐州，因岢嵐山爲名。〕
    </span>
    其司馬京兆陶模拒之曰：
    <span class="yinhao">
     「漢王所圖不軌，公荷國厚恩，
     <span class="jiaozhusup">
      〔章：十二行本「恩」下有「位爲方伯」四字；乙十一行本同；孔本同；張校同。〕
     </span>
     <span class="jiazhu">
      〔荷，下可翻。〕
     </span>
     當竭誠效命，豈得身爲厲階乎！」
    </span>
    鍾葵失色曰：
    <span class="yinhao">
     「司馬反邪！」
    </span>
    臨之以兵，辭氣不撓，
    <span class="jiazhu">
     〔邪，音耶。撓，奴敎翻，屈也。〕
    </span>
    鍾葵義而釋之。軍吏曰：
    <span class="yinhao">
     「若不斬模，無以壓衆心。」
    </span>
    乃囚之。於是從諒反者凡十九州。
   </p>
   <p class="em2 strong">
    王頍說諒曰：
    <span class="yinhao">
     「王所部將吏，家屬盡在關西，
     <span class="jiazhu">
      〔說，輸芮翻。將，卽亮翻。此關西，謂蒲津關以西。〕
     </span>
     若用此等，則宜長驅深入，直據京都，所謂疾雷不及掩耳；
     <span class="jiazhu">
      〔《淮南子》之言。〕
     </span>
     若但欲割據舊齊之地，
     <span class="jiazhu">
      〔南距大河，北盡燕、代，皆高齊之地也。〕
     </span>
     宜任東人。」
    </span>
    諒不能決，乃兼用二策，唱言楊素反，將誅之。
    <span class="jiazhu">
     〔諒若如宋武陵王聲元凶之罪而舉兵，天下其誰能敵之。〕
    </span>
   </p>
   <p class="em2 strong">
    總管府兵曹聞喜裴文安
    <span class="jiazhu">
     〔兵曹，兵曹參軍也。聞喜縣，屬絳州。〕
    </span>
    說諒曰：
    <span class="yinhao">
     「井陘以西，在王掌握之內，山東士馬，亦爲我有，宜悉發之；分遣羸兵屯守要害，仍命隨方略地，帥其精銳，直入蒲津。
     <span class="jiazhu">
      〔同州朝邑縣有蒲津關，渡河，東卽蒲州城。陘，音刑。羸，倫爲翻。帥，讀曰率。〕
     </span>
     文安請爲前鋒，王以大軍繼後，風行雷擊，頓於霸上。
     <span class="jiazhu">
      〔自武關入，則頓於霸上，自蒲津入，豈須頓於霸上！蓋欲乘高以臨長安耳。〕
     </span>
     咸陽以東，可指麾而定。京師震擾，兵不暇集，上下相疑，羣情離駭；我陳兵號令，誰敢不從！旬日之間，事可定矣。」
    </span>
    <span class="jiazhu">
     〔《考異》曰：《大業略記》云：
     <span class="yinhao">
      「司兵參軍裴文安說諒曰：『今梓宮尙在仁壽宮，比其徵兵，動移旬月。今若簡驍勇萬騎，令文安督領，不淹十五日，徑據長安，其在京被黜停私之徒，並擢授高位，付以心膂，共守京城，則以東府縣非彼之有。然後大王總兵鼓行而西，聲勢一接，天下可指揮而定也。』諒不從。」
     </span>
     《大業雜記》云：
     <span class="yinhao">
      「文安又說曰：『先人有奪人之心，殿下選精騎一萬，徑往京師奔喪，曉夜兼行，誰敢止約！至京徑掩仁壽宮，彼縱徵召，未暇禦我，大軍駱驛隨王而至，此則次計。王直資河北，彼率天下之兵，百道攻我，則難爲主人，此下計也。』」
     </span>
     今從《隋書》。〕
    </span>
    諒大悅，於是遣所署大將軍余公理出太谷，趣河陽，
    <span class="jiazhu">
     〔《姓苑》：余姓，由余之後。《隋志》：太谷縣，屬太原郡，舊曰陽邑，開皇十八年改焉。《水經註》：太谷，谷名，在祁縣東南。河陽縣屬懷州，欲由此渡孟津。趣，七喻翻；下同。〕
    </span>
    大將軍綦良出滏口，趣黎陽，
    <span class="jiazhu">
     〔綦，姓也。此二軍皆欲使渡河，略河南。滏，音釜。〕
    </span>
    大將軍劉建出井陘，略燕、趙，
    <span class="jiazhu">
     〔陘，音陘。〕
    </span>
    柱國喬鍾葵出鴈門，
    <span class="jiazhu">
     〔鴈門郡，代州也。時李景以代州拒諒，使鍾葵自嵐州攻之。〕
    </span>
    署文安爲柱國，與柱國紇單貴、王耼等直指京師。
    <span class="jiazhu">
     〔紇單，虜複姓。紇，下沒翻。單，多寒翻，又達演翻。耼，他酣翻。〕
    </span>
   </p>
   <p class="em2 strong">
    帝以右武衞將軍洛陽丘和
    <span class="jiazhu">
     〔隋制，左右武衞將軍，領外軍宿衞。《風俗通》：丘姓，左丘明之後。又云：太公封於營丘，支孫以地爲氏。又《魏書·官氏志》：後魏獻帝次弟丘敦氏，後改爲丘氏。按拓跋南都洛陽，凡北人從之南遷者，三字姓、複姓皆改從單字姓，爲河南洛陽人。丘和旣洛陽人，蓋卽丘敦氏之後。〕
    </span>
    爲蒲州刺史，鎭蒲津。諒選精銳數百騎戴羃䍦，
    <span class="jiazhu">
     〔羃，莫狄翻。䍦，音離。《新唐志》曰：婦人施羃䍦以蔽身。永徽中，始用帷冒，施帬及頸。武后時，帷冒益盛。中宗後，無復羃䍦矣。按帷冒起於隋。騎，奇寄翻；下同。〕
    </span>
    詐稱諒宮人還長安，門司弗覺，徑入蒲州，
    <span class="jiazhu">
     〔門司，蒲州之掌城門者。〕
    </span>
    城中豪傑亦有應之者；丘和覺其變，踰城，逃歸長安。蒲州長史勃海高義明、司馬北平榮毗
    <span class="jiazhu">
     〔勃海郡，開皇六年置棣州。大業二年改滄州。北平郡，舊置平州。榮姓，周榮公之後。〕
    </span>
    皆爲反者所執。裴文安等未至蒲津百餘里，諒忽改圖，令紇單貴斷河橋，守蒲州，
    <span class="jiazhu">
     〔此蒲津之橋也，諒欲斷河，謂可坐有舊齊之地耳。斷，音丁管翻。〕
    </span>
    而召文安還。文安至，謂諒曰：
    <span class="yinhao">
     「兵機詭速，本欲出其不意。王旣不行，文安又返，使彼計成，大事去矣。」
    </span>
    諒不對。以王耼爲蒲州刺史，裴文安爲晉州刺史，薛粹爲絳州刺史，梁菩薩爲潞州刺史，韋道正爲韓州刺史，張伯英爲澤州刺史。
    <span class="jiazhu">
     〔《隋志》：臨汾郡，晉州。絳郡，後魏置東雍州，後周改絳州。上黨郡，後周置潞州。上黨郡襄垣縣，後周置韓州，大業初，州廢。長平郡，舊曰建州，開皇初，改澤州。菩，蒲乎翻。薩，桑葛翻。耼，他甘翻。〕
    </span>
    代州總管天水李景發兵拒諒，諒遣其將劉暠襲景；
    <span class="jiazhu">
     〔將，卽亮翻。暠，古老翻。〕
    </span>
    景擊斬之。諒復遣喬鍾葵帥勁勇三萬攻之，
    <span class="jiazhu">
     〔復，扶又翻。帥，讀曰率；下同。〕
    </span>
    景戰士不過數千，加以城池不固，爲鍾葵所攻，崩毀相繼，景且戰且築，士卒皆殊死鬬；鍾葵屢敗。司馬馮孝慈、司法呂玉
    <span class="jiazhu">
     〔司法，卽法曹行參軍。〕
    </span>
    並驍勇善戰，
    <span class="jiazhu">
     〔驍，堅堯翻。〕
    </span>
    儀同三司侯莫陳乂多謀畫，工拒守之術，景知三人可用，推誠任之，己無所關預，唯在閤持重，時撫循而已。
   </p>
   <p class="em2 strong">
    楊素將輕騎五千襲王耼、紇單貴於蒲州，夜，至河際，收商賈船，得數百艘，
    <span class="jiazhu">
     〔賈，音古。艘，蘇遭翻。〕
    </span>
    船內多置草，踐之無聲，遂銜枚而濟；遲明，擊之；
    <span class="jiazhu">
     〔遲，直二翻。〕
    </span>
    紇單貴敗走，耼懼，以城降。
    <span class="jiazhu">
     〔降，戶江翻。〕
    </span>
    有詔徵素還。初，素將行，計日破賊，皆如所量，
    <span class="jiazhu">
     〔量，音良。〕
    </span>
    於是以素爲幷州道行軍總管、河北道安撫大使，帥衆數萬以討諒。
    <span class="jiazhu">
     〔使，疏吏翻。〕
    </span>
   </p>
   <p class="em2 strong">
    諒之初起兵也，妃兄豆盧毓爲府主簿，苦諫，不從，私謂其弟懿曰：
    <span class="yinhao">
     「吾匹馬歸朝，自得免禍，此乃身計，非爲國也，不若且僞從之，徐伺其便。」
    </span>
    <span class="jiazhu">
     〔朝，直遙翻。爲，于僞翻。〕
    </span>
    毓，勣之子也。
    <span class="jiazhu">
     〔豆盧勣見一百七十四卷陳宣帝太建十二年。勣，則歷翻。〕
    </span>
    毓兄顯州刺史賢
    <span class="jiazhu">
     〔《隋志》：淮安郡，後魏置東荊州，西魏改淮州，開皇五年又改顯州。〕
    </span>
    言於帝曰：
    <span class="yinhao">
     「臣弟毓素懷志節，必不從亂，但逼凶威，不能自遂，臣請從軍，與毓爲表裏，諒不足圖也。」
    </span>
    帝許之。賢密遣家人齎敕書至毓所，與之計議。
   </p>
   <p class="em2 strong">
    諒出城，將往介州，
    <span class="jiazhu">
     〔《隋志》：西河郡，後魏置汾州，後齊置南朔州，後周改曰介州。〕
    </span>
    令毓與總管屬朱濤留守。
    <span class="jiazhu">
     〔屬在掾下。守，手又翻。〕
    </span>
    毓謂濤曰：
    <span class="yinhao">
     「漢王構逆，敗不旋踵，吾屬豈可坐受夷滅，孤負國家邪！
     <span class="jiazhu">
      〔邪，音耶。〕
     </span>
     當與卿出兵拒之。」
    </span>
    濤驚曰：
    <span class="yinhao">
     「王以大事相付，何得有是語！」
    </span>
    因拂衣而去，毓追斬之。出皇甫誕於獄，與之協計，及開府儀同三司宿勤武等
    <span class="jiazhu">
     〔宿勤，虜複姓，後魏末有宿勤明達叛亂。〕
    </span>
    閉城拒諒。部分未定，
    <span class="jiazhu">
     〔分，扶問翻。〕
    </span>
    有人告諒，諒襲擊之。
    <span class="jiazhu">
     〔《考異》曰：《皇甫誕傳》云：
     <span class="yinhao">
      「楊素將至，諒屯清源以拒之。」
     </span>
     按諒屯清源時，素軍已迫，何暇自還襲毓！今從《毓傳》。〕
    </span>
    毓見諒至，紿其衆曰：
    <span class="yinhao">
     「此賊軍也！」
    </span>
    <span class="jiazhu">
     〔紿，徒亥翻。〕
    </span>
    諒攻城南門，稽胡守南城，
    <span class="jiazhu">
     〔稽胡，步落稽也，散居介、石二州。〕
    </span>
    不識諒，射之，
    <span class="jiazhu">
     〔射，而亦翻。〕
    </span>
    矢下如雨；諒移攻西門，守兵識諒，卽開門納之，毓、誕皆死。
   </p>
   <p class="em2 strong">
    綦良攻慈州刺史上官政，不克，
    <span class="jiazhu">
     〔《隋志》：魏郡滏陽縣，後周置；開皇十年，置慈州，大業初，州廢。〕
    </span>
    引兵攻行相州事薛冑，又不克，
    <span class="jiazhu">
     〔魏郡，置相州，治安陽。相，息亮翻；下同。〕
    </span>
    遂自滏口攻黎州，
    <span class="jiazhu">
     〔《隋志》：汲郡黎陽縣，舊置黎州。〕
    </span>
    塞白馬津。
    <span class="jiazhu">
     〔白馬津在東郡白馬縣，北對黎陽岸，塞之使不得渡。塞，悉則翻。〕
    </span>
    余公理自太行下河內，
    <span class="jiazhu">
     〔行，戶剛翻。〕
    </span>
    帝以右衞將軍史祥爲行軍總管，軍於河陰。
    <span class="jiazhu">
     〔河陰縣，東魏置，屬洛陽郡，北對河陽岸。〕
    </span>
    祥謂軍吏曰：
    <span class="yinhao">
     「余公理輕而無謀，
     <span class="jiazhu">
      〔輕，墟政翻。〕
     </span>
     恃衆而驕，不足破也。」
    </span>
    公理屯河陽，祥具舟南岸，公理聚兵當之。祥簡精銳於下流潛濟，公理聞之，引兵拒之，戰於須水。
    <span class="jiazhu">
     〔按《九域志》：鄭州滎陽縣有須水鎭。然其地在河南。史祥旣濟河擊余公理，當遇戰於河陽界。《水經註》：湨水出原城西北原山勳掌谷，東南流過河陽無辟城，又南入于河。疑
     <span class="yinhao">
      「須水」
     </span>
     當作
     <span class="yinhao">
      「湨水」
     </span>
     。湨，古闃翻。杜佑《通典》作湨水，音同。則
     <span class="yinhao">
      「須」
     </span>
     字誤明矣。〕
    </span>
    公理未成列，祥擊之，公理大敗。祥東趣黎陽，綦良軍不戰而潰。祥，寧之子也。
    <span class="jiazhu">
     〔史寧從宇文氏於兵間，屢有戰功。〕
    </span>
   </p>
   <p class="em2 strong">
    帝將發幽州兵，疑幽州總管竇抗有貳心，問可使取抗者於楊素，素薦前江州刺史勃海李子雄，
    <span class="jiazhu">
     〔《隋志》：九江郡，舊置江州。〕
    </span>
    授上大將軍，拜廣州刺史。
    <span class="jiazhu">
     〔拜廣州而使之往幽州，未得之廣州。〕
    </span>
    又以左領將軍長孫晟爲相州刺史，
    <span class="jiazhu">
     〔《隋志》：左右領軍府，各掌十二軍籍帳、差科、辭訟之事。〕
    </span>
    發山東兵，與李子雄共經略之。晟辭以男行布在諒所部，帝曰：
    <span class="yinhao">
     「公體國之深，終不以兒害義，朕今相委，公其勿辭。」
    </span>
    李子雄馳至幽州，止傳舍，
    <span class="jiazhu">
     〔傳，直戀翻。〕
    </span>
    召募得千餘人。抗來詣子雄，子雄伏甲擒之。抗，榮定之子也。
    <span class="jiazhu">
     〔竇榮定見一百七十五卷陳長城公至德二年。〕
    </span>
   </p>
   <p class="em2 strong">
    子雄遂發幽州兵步騎三萬，自井陘西擊諒。時劉建圍戍將京兆張祥於井陘，子雄破建於抱犢山下，
    <span class="jiazhu">
     〔《隋志》：恆州石邑縣有抱犢山。〕
    </span>
    建遁去。李景被圍月餘，
    <span class="jiazhu">
     〔被，皮義翻。〕
    </span>
    詔朔州刺史代人楊義臣救之。
    <span class="jiazhu">
     〔馬邑郡，朔州，與代州接境。楊義臣，本姓尉遲。尉遲迥之亂，義臣父崇，以宗族之故自囚於獄，高祖慰釋之。後崇與突厥戰死，義臣尙幼，養於宮中，以其父誠節，賜姓楊氏。〕
    </span>
    義臣帥馬步二萬，夜出西陘，
    <span class="jiazhu">
     〔《新唐志》：代州鴈門縣有東陘關、西陘關。帥，讀曰率。〕
    </span>
    喬鍾葵悉衆拒之。義臣自以兵少，
    <span class="jiazhu">
     〔少，詩沼翻。〕
    </span>
    悉取軍中牛驢，得數千頭，復令兵數百人，人持一鼓潛驅之，匿於澗谷間。晡後，義臣復與鍾葵戰，
    <span class="jiazhu">
     〔復，扶又翻。〕
    </span>
    兵初合，命驅牛驢者疾進，一時鳴鼓，塵埃漲天，鍾葵軍不知，以爲伏兵發，因而奔潰；義臣縱擊，大破之。晉、絳、呂三州皆爲諒城守，
    <span class="jiazhu">
     〔《隋志》：臨汾郡霍邑縣，後魏置永安郡，開皇十六年置汾州，十八年改呂州。爲，于僞翻。〕
    </span>
    楊素各以二千人縻之而去。諒遣其將趙子開擁衆十餘萬，栅絕徑路，屯據高壁，
    <span class="jiazhu">
     〔高壁，嶺名。將，卽亮翻；下同。〕
    </span>
    布陳五十里。
    <span class="jiazhu">
     〔陳，讀曰陣。〕
    </span>
    素令諸將以兵臨之，自引奇兵潛入霍山，
    <span class="jiazhu">
     〔霍山在霍邑東北，亦曰太岳山，《禹貢》所謂岳陽，指是山之陽也。《史記》謂之霍太山。〕
    </span>
    緣崖谷而進。素營於谷口，自坐營外，使軍司入營簡留三百人守營，
    <span class="jiazhu">
     〔漢、晉謂軍司馬爲軍司；今軍吏亦謂之軍司。〕
    </span>
    軍士憚北兵之強，不欲出戰，多願守營，因爾致遲。素責所由，軍司具對，素卽召所留三百人出營，悉斬之；更令簡留，人皆無願留者。素乃引軍馳進，出北軍之北，直指其營，鳴鼓縱火；北軍不知所爲，自相蹂踐，殺傷數萬。
    <span class="jiazhu">
     〔蹂，人九翻。〕
    </span>
    諒所署介州刺史梁脩羅屯介休，
    <span class="jiazhu">
     〔隋介州治隰城縣，而介休縣屬焉。〕
    </span>
    聞素至，棄城走。
   </p>
   <p class="em2 strong">
    諒聞趙子開敗，大懼，自將衆且十萬，拒素於蒿澤。會大雨，諒欲引軍還，王頍諫曰：
    <span class="yinhao">
     「楊素懸軍深入，士馬疲弊，王以銳卒自將擊之，其勢必克。今望敵而退，示人以怯，沮戰士之心，益西軍之氣，
     <span class="jiazhu">
      〔楊素軍自長安來，故謂之西軍。〕
     </span>
     願王勿還。」
    </span>
    諒不從，退守清源。
    <span class="jiazhu">
     〔開皇十六年，分晉陽置清源縣，在晉陽西南。宋白曰：《地理志》：榆次縣梗陽鄕，魏戊邑。今梗陽故城在清源縣南一百二十步。此縣自漢至晉皆爲榆次縣地，隋置清源縣，因縣西清源水爲名。〕
    </span>
   </p>
   <p class="em2 strong">
    王頍謂其子曰：
    <span class="yinhao">
     「氣候殊不佳，兵必敗，汝可隨我。」
    </span>
    楊素進擊諒，大破之，擒蕭摩訶。諒退保晉陽，素進兵圍之，諒窮蹙，請降，
    <span class="jiazhu">
     〔降，戶江翻。〕
    </span>
    餘黨悉平。帝遣楊約齎手詔勞素。
    <span class="jiazhu">
     〔勞，力到翻。〕
    </span>
    王頍將奔突厥，至山中，徑路斷絕，知必不免，謂其子曰：
    <span class="yinhao">
     「吾之計數不減楊素，但坐言不見從，遂至於此，不能坐受擒獲，以成豎子名，吾死之後，汝愼勿過親故。」
    </span>
    於是自殺，瘞之石窟中。其子數日不得食，遂過其故人，
    <span class="jiazhu">
     〔過，古禾翻。瘞，於計翻。〕
    </span>
    竟爲所擒；幷獲頍尸，梟於晉陽。
    <span class="jiazhu">
     〔梟其首也。梟，工堯翻。〕
    </span>
   </p>
   <p class="em2 strong">
    羣臣奏漢王諒當死，帝不許，除名爲民，絕其屬籍，竟以幽死。諒所部吏民坐諒死徙者二十餘萬家。初，高祖與獨孤后甚相愛重，誓無異生之子，嘗謂羣臣曰：
    <span class="yinhao">
     「前世天子，溺於嬖幸，
     <span class="jiazhu">
      〔溺，奴狄翻。嬖，卑義翻，又博計翻；下同。〕
     </span>
     嫡庶分爭，遂有廢立，或至亡國；朕旁無姬侍，五子同母，可謂眞兄弟也，豈有此憂邪！」
    </span>
    <span class="jiazhu">
     〔邪，音耶。〕
    </span>
    帝又懲周室諸王微弱，故使諸子分據大鎭，專制方面，權侔帝室。及其晚節，父子兄弟迭相猜忌，五子皆不以壽終。
   </p>
   <p class="margin2">
    臣光曰：昔辛伯諗周桓公曰：
    <span class="yinhao">
     「內寵並后，外寵貳政，嬖子配嫡，大都偶國，亂之本也。」
    </span>
    <span class="jiazhu">
     〔《左傳》辛伯有是言，而狐突引之。諗，式甚翻，告也，深諫也。〕
    </span>
    人主誠能愼此四者，亂何自生哉！隋高祖徒知嫡庶之多爭，孤弱之易搖，
    <span class="jiazhu">
     〔易，以豉翻。〕
    </span>
    曾不知勢鈞位逼，雖同產至親，不能無相傾奪。考諸辛伯之言，得其一而失其三乎！
   </p>
   <p class="em2 strong">
    <span class="yinwen">
     5
    </span>
    冬，十月，己卯，葬文皇帝於太陵，廟號高祖，與文獻皇后同墳異穴。
   </p>
   <p class="em2 strong">
    <span class="yinwen">
     6
    </span>
    詔除婦人及奴婢、部曲之課，男子二十二成丁。
    <span class="jiazhu">
     〔隋因周、齊之制，婦人及奴婢、部曲課役各隨給田爲差；軍人以二十一成丁。至是，以戶口益多，府庫盈溢，故有是詔。是後兵役繁興，盜賊羣起，而是詔爲具文矣。〕
    </span>
   </p>
   <p class="em2 strong">
    <span class="yinwen">
     7
    </span>
    章仇太翼言於帝曰：
    <span class="yinhao">
     「陛下木命，雍州爲破木之衝，
     <span class="jiazhu">
      〔本旺在卯；雍州在西，酉位也，故爲破木之衝。雍，於用翻。〕
     </span>
     不可久居。又讖云：『脩治洛陽還晉家。』」
    </span>
    <span class="jiazhu">
     〔治，直之翻。〕
    </span>
    帝深以爲然。十一月，乙未，幸洛陽，留晉王昭守長安。楊素以功拜其子萬石、仁行、姪玄挺爲儀同三司，賚物五萬段，綺羅千匹，諒妓妾二十人。
    <span class="jiazhu">
     〔妓，渠綺翻。〕
    </span>
   </p>
   <p class="em2 strong">
    <span class="yinwen">
     8
    </span>
    丙申，發丁男數十萬掘塹，自龍門東接長平、汲郡，
    <span class="jiazhu">
     〔龍門縣，屬蒲州。長平郡，澤州。汲郡，衞州。塹，七豔翻。〕
    </span>
    抵臨清關，
    <span class="jiazhu">
     〔《唐志》：衞州新鄕縣東北有臨清關。〕
    </span>
    渡河至浚儀、襄城，
    <span class="jiazhu">
     〔浚儀，汴州。襄城，汝州。〕
    </span>
    達於上洛，
    <span class="jiazhu">
     〔上洛，商州。〕
    </span>
    以置關防。
   </p>
   <p class="em2 strong">
    <span class="yinwen">
     9
    </span>
    壬子，陳叔寶卒；贈大將軍、長城縣公，
    <span class="jiazhu">
     〔長城縣屬吳郡，今長興縣是也。卒，子恤翻。〕
    </span>
    諡曰煬。
    <span class="jiazhu">
     〔《諡法》：好內怠政曰煬。帝諡陳叔寶曰煬，豈知己不令終，亦諡曰煬乎！〕
    </span>
   </p>
   <p class="em2 strong">
    <span class="yinwen">
     10
    </span>
    癸丑，下詔於伊洛建東京，仍曰：
    <span class="yinhao">
     「宮室之制，本以便生，今所營構，務從儉約。」
    </span>
    <span class="jiaozhusup">
     〔據章校補。〕
    </span>
   </p>
   <p class="em2 strong">
    <span class="yinwen">
     11
    </span>
    蜀王秀之得罪也，
    <span class="jiazhu">
     〔見上卷二年。〕
    </span>
    右衞大將軍元冑坐與交通除名，久不得調。
    <span class="jiazhu">
     〔調，徒釣翻。〕
    </span>
    時慈州刺史上官政坐事徙嶺南，將軍丘和以蒲州失守除名，
    <span class="jiazhu">
     〔守，式又翻。〕
    </span>
    冑與和有舊，酒酣，謂和曰：
    <span class="yinhao">
     「上官政，壯士也，今徙嶺表，得無大事乎！」
    </span>
    因自拊腹曰：
    <span class="yinhao">
     「若是公者，不徒然矣。」
    </span>
    和奏之，冑竟坐死。
    <span class="jiazhu">
     〔元冑乘危而擠元旻於死，豈知丘和在其後乎！〕
    </span>
    於是徵政爲驍衞將軍，
    <span class="jiazhu">
     〔《唐六典》曰：漢武帝以李廣爲驍騎將軍，後省。光武改屯騎爲驍騎。晉文王立晉臺，以爲宿衞之官，歷宋、齊、梁、陳、後魏、北齊並有驍騎將軍之職。後周有左、右驍騎，率上士二人；至隋煬帝改左、右備身爲左、右驍衞，尋以其所領名豹騎，而又別置備身。驍，堅堯翻。〕
    </span>
    以和爲代州刺史。
   </p>
   <h5>
    <span class="section" id="title-4">
     <span data-head-description="" data-head-level="h3" data-head-title="煬皇帝上之上">
      煬皇帝上之上
     </span>
    </span>
   </h5>
   <p>
    <span class="jiazhu">
     〔諱廣，一名英，小字阿𡡉，高祖第二子也。《諡法》：好內遠禮曰煬；去禮遠衆曰煬；逆天虐民曰煬。〕
    </span>
   </p>
   <p class="strong">
    <span class="section" id="title-5">
     <span data-head-description="" data-head-level="h4" data-head-title="大業元年">
      大業元年
     </span>
    </span>
    <span class="biaozhusup" data-rel="（乙丑、西元六〇五年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，壬辰朔，赦天下，改元。
   </p>
   <p class="em2 strong">
    <span class="yinwen">
     2
    </span>
    立妃蕭氏爲皇后。
   </p>
   <p class="em2 strong">
    <span class="yinwen">
     3
    </span>
    廢諸州總管府。
    <span class="jiazhu">
     〔後周置諸州總管，隋因之，又有增置，今廢之。〕
    </span>
   </p>
   <p class="em2 strong">
    <span class="yinwen">
     4
    </span>
    丙辰，立晉王昭爲皇太子。
   </p>
   <p class="em2 strong">
    <span class="yinwen">
     5
    </span>
    高祖之末，羣臣有言林邑多奇寶者。時天下無事，劉方新平交州，
    <span class="jiazhu">
     〔劉方平交州見上卷仁壽三年。〕
    </span>
    乃授方驩州道行軍總管，
    <span class="jiazhu">
     〔《隋志》：日南郡，梁置德州，開皇十八年，改曰驩州。〕
    </span>
    經略林邑。方遣欽州刺史甯長眞等以步騎萬餘出越裳，
    <span class="jiazhu">
     〔《隋志》：寧越郡，置欽州。越裳縣屬日南郡。〕
    </span>
    方親帥大將軍張愻等以舟師出比景，
    <span class="jiazhu">
     〔比景，漢縣，屬日南郡，隋置比景郡。帥，讀曰率。愻，蘇困翻。〕
    </span>
    是月，軍至海口。
    <span class="jiazhu">
     〔林邑出海之口。〕
    </span>
   </p>
   <p class="em2 strong">
    <span class="yinwen">
     6
    </span>
    二月，戊辰，敕有司大陳金寶、器物、錦綵、車馬，引楊素及諸將討漢王諒有功者立於前，
    <span class="jiazhu">
     〔將，卽亮翻。〕
    </span>
    使奇章公牛弘宣詔，稱揚功伐，
    <span class="jiazhu">
     〔《隋志》：巴州其章縣，梁置。又符陽縣，舊置其章郡。
     <span class="yinhao">
      「其」
     </span>
     ，一作
     <span class="yinhao">
      「奇」
     </span>
     。《牛弘傳》：封奇章郡公。積功曰伐。《左傳》：大夫稱伐。《漢紀》：非有功伐。〕
    </span>
    賜賚各有差。
    <span class="jiazhu">
     〔賚，來代翻。〕
    </span>
    素等再拜舞蹈而出。己卯，以素爲尙書令。
    <span class="jiazhu">
     〔《唐六典》：秦變周法，天下之事，皆決丞相府；置尙書於禁中，有令、丞，掌通章奏而已。漢初因之。武、宣之後，稍以委任。及光武親總吏職，天下事皆上尙書，與人主參決，乃下三府，尙書令爲端揆之官；魏、晉已來，其任尤重。〕
    </span>
   </p>
   <p class="em2 strong">
    <span class="yinwen">
     7
    </span>
    詔天下公除，惟帝服淺色黃衫、鐵裝帶。
   </p>
   <p class="em2 strong">
    <span class="yinwen">
     8
    </span>
    三月，丁未，詔楊素與納言楊達、將作大匠宇文愷營建東京，
    <span class="jiazhu">
     〔後周幷齊，以洛陽爲東京。〕
    </span>
    每月役丁二百萬人，徙洛州郭內居民及諸州富商大賈數萬戶以實之。廢二崤道，開葼册道。
    <span class="jiazhu">
     〔《左傳》：晉禦秦師於殽。殽有二陵焉，南陵，夏后皋之墓也。北陵，文王所以避風雨也。酈道元曰：言山徑委深，峯阜交陰，故可以避風雨。《水經》有盤殽、石殽、千殽之山。盤殽之山，殽水所出也。石殽之山，石殽水所出也。所謂殽有二陵，則石殽之山也。千殽之山，千殽之水出焉，其水北流瀍、洛二道。漢建安中，曹公西討，惡南路之嶮，更開北道，自後行旅率多從之。山側附路，有石銘云：
     <span class="yinhao">
      「晉太康三年，弘農太守梁柳脩復故道。」
     </span>
     太殽以東，東、西殽以西。明非一殽也。《魏書·地形志》，恆農郡有殽縣，太和十一年置，縣有三殽山，《志》又有西恆農郡，治恆農縣，有桃林。《隋志》：河南郡桃林縣，開皇十六年置，有上陽宮。陝縣，後魏置陝州恆農郡，後周又置殽郡，開皇初，郡廢，大業初，州廢，置恆農宮。又熊耳縣，後周置，有後魏殽縣，大業初廢，有二殽及峽石山。《新唐志》：陝州峽石縣，本殽，移治峽石塢，有繡嶺宮。靈寶縣，本桃林；古函谷關在縣西；有桃源宮。洛州永寧縣，本熊耳，西五里有崎岫宮，南三十三里有蘭峯宮。此皆東、西二京往來緣道離宮，雜出於隋、唐所置，不載所謂葼册道，不知此道起於何所，入於何所。《山海經》曰：夸父之山，在湖縣西九里，其山多椶枏，其北曰桃林，或者
     <span class="yinhao">
      「椶枏」
     </span>
     字後訛爲
     <span class="yinhao">
      「葼册」
     </span>
     ，遂爲葼册道歟？無徵不信，又當博考。杜佑曰：隋大業七年，移潼關道於南北鎭城間，𡌖獸檻谷置，去舊關四里餘。賈，音古。𡌖音闕。葼，子紅翻。（按：
     <span class="yinhao">
      「𡌖」
     </span>
     ，今本杜佑《通典》作
     <span class="yinhao">
      「坑」
     </span>
     。）〕
    </span>
   </p>
   <p class="em2 strong">
    <span class="yinwen">
     9
    </span>
    戊申，詔曰：
    <span class="yinhao">
     「聽採輿頌，謀及庶民，故能審刑政之得失；今將巡歷淮、海，觀省風俗。」
    </span>
    <span class="jiazhu">
     〔省，悉景翻。〕
    </span>
   </p>
   <p class="em2 strong">
    <span class="yinwen">
     10
    </span>
    敕宇文愷與內史舍人封德彝等營顯仁宮，南接皁澗，北跨洛濱。
    <span class="jiazhu">
     〔《隋志》：河南郡壽安縣有顯仁宮。《水經註》：洛水徑宜陽縣故城南，又東與黑澗水合，水出陸渾西山，歷黑澗西北入洛。皁，才早翻。〕
    </span>
    發大江之南、五嶺以北奇材異石，輸之洛陽；又求海內嘉木異草，珍禽奇獸，以實園苑。辛亥，命尙書右丞皇甫議發河南、淮北諸郡民，前後百餘萬，開通濟渠。
    <span class="jiazhu">
     〔杜佑曰：陳留郡城西有通濟渠，煬帝開以通江、淮漕運，兼引汴水，卽莨蕩渠也。《考異》曰：《雜記》作
     <span class="yinhao">
      「皇甫公儀」
     </span>
     ，又云，
     <span class="yinhao">
      「發兵夫五十餘萬。」
     </span>
     今從《略記》。〕
    </span>
    自西苑引穀、洛水達于河；
    <span class="jiazhu">
     〔是歲營建東京，東去故都十八里，南直伊闕之口，北倚邙山之塞，東出瀍水之東，西出澗水之西；其城西面連苑，距上陽宮七里。苑牆周迴一百二十六里，北拒北邙，西至孝水，南帶洛水支渠，穀、洛二水會于其間，故自苑引之爲渠，以達于河。〕
    </span>
    復自板渚引河歷滎澤入汴；
    <span class="jiazhu">
     〔板渚在虎牢之東。《水經》：河水東合汜水，又東過板城，北有津謂之板城渚口。又東過滎陽縣，蒗蕩渠出焉。是渠南出爲汴水，漢之滎陽石門卽其地也。《隋志》：滎陽郡滎澤縣，開皇四年置，曰廣武，仁壽元年改焉。〕
    </span>
    又自大梁之東引汴水入泗，達于淮；
    <span class="jiazhu">
     〔大梁，卽浚儀也。引河入汴，汴入泗，蓋皆故道。〕
    </span>
    又發淮南民十餘萬開邗溝，自山陽至楊子入江。
    <span class="jiazhu">
     〔春秋吳城邗溝通江淮，此亦因故道也。邗溝，貫今揚州城中。山陽，今淮安州。楊子，今眞州。邗，音寒。〕
    </span>
    渠廣四十步，
    <span class="jiazhu">
     〔廣，古曠翻。〕
    </span>
    渠旁皆築御道，樹以柳；自長安至江都，
    <span class="jiazhu">
     〔江都郡，揚州。〕
    </span>
    置離宮四十餘所。庚申，遣黃門侍郎王弘等往江南造龍舟及雜船數萬艘。
    <span class="jiazhu">
     〔艘，蘇遭翻。〕
    </span>
    東京官吏督役嚴急，役丁死者什四五，所司以車載死丁，東至城皋，
    <span class="jiazhu">
     〔《隋志》：鄭州滎陽縣，舊置成皋郡。〕
    </span>
    北至河陽，相望於道。又作天經宮於東京，四時祭高祖。
    <span class="jiazhu">
     〔《經》曰：夫孝，天之經也。故以名宮。〕
    </span>
   </p>
   <p class="em2 strong">
    <span class="yinwen">
     11
    </span>
    林邑王梵志
    <span class="jiazhu">
     〔梵，扶泛翻。〕
    </span>
    遣兵守險，劉方擊走之。師渡闍黎江，
    <span class="jiazhu">
     〔闍，視遮翻。〕
    </span>
    林邑兵乘巨象，四面而至。方戰不利，乃多掘小坑，草覆其上，
    <span class="jiazhu">
     〔覆，敷又翻。〕
    </span>
    以兵挑之，
    <span class="jiazhu">
     〔挑，徒了翻。〕
    </span>
    旣戰，僞北；林邑逐之，象多陷地顚躓，
    <span class="jiazhu">
     〔躓，音致。〕
    </span>
    轉相驚駭，軍遂亂。方以弩射象，象卻走，蹂其陳，
    <span class="jiazhu">
     〔射，而亦翻。蹂，人九翻。陳，讀曰陣。〕
    </span>
    因以銳師繼之，林邑大敗，俘馘萬計。方引兵追之，屢戰皆捷，過馬援銅柱南，
    <span class="jiazhu">
     〔《新唐書》：林邑奔浪陀州，其南大浦有五銅柱山，形若倚蓋，西重巖，東涯海，漢馬援所植也。杜佑曰：林邑南水步二千餘里，有西屠夷，馬援所樹兩銅柱表界處也。銅柱山周十里，形如倚蓋，西跨重巖，東臨大海。宋白曰：馬援討交趾，自日南南行四百餘里至林邑，又南行二千餘里，有西屠夷國，援至其國，鑄二銅柱於象林南界，與西屠夷分境。計交州至銅柱五千里。宋、杜之說，銅柱在林邑南，今此所記，則林邑在銅柱南。〕
    </span>
    八日至其國都。夏，四月，梵志棄城走入海。方入城，獲其廟主十八，皆鑄金爲之；刻石紀功而還。士卒腫足，死者什四五，方亦得疾，卒於道。
    <span class="jiazhu">
     〔卒，子恤翻。〕
    </span>
   </p>
   <p class="em2 strong">
    初，尙書右丞李綱以異議忤楊素及蘇威，
    <span class="jiazhu">
     〔數，色角翻。忤，五故翻。〕
    </span>
    素薦綱於高祖，以爲方行軍司馬。方承素意，屈辱之，幾死。
    <span class="jiazhu">
     〔幾，居希翻。〕
    </span>
    軍還，久不得調，
    <span class="jiazhu">
     〔調，徒釣翻。〕
    </span>
    威復遣綱詣南海應接林邑，久而不召。綱自歸奏事，威劾奏綱擅離所職，下吏按問；
    <span class="jiazhu">
     〔劾，戶槪翻，又戶得翻。離，力智翻。下，遐嫁翻。〕
    </span>
    會赦，免官，屛居於鄠。
    <span class="jiazhu">
     〔鄠縣，屬京兆郡。爲李綱爲何潘仁所逼致張本。屛，必郢翻。鄠，音戶。〕
    </span>
   </p>
   <p class="em2 strong">
    <span class="yinwen">
     12
    </span>
    五月，築西苑，周二百里；
    <span class="jiazhu">
     〔與《六典》所紀小異。〕
    </span>
    其內爲海，周十餘里；爲蓬萊、方丈、瀛洲諸山，
    <span class="jiazhu">
     〔象海中三神山。〕
    </span>
    高出水百餘尺，臺觀殿閣，羅絡山上，向背如神。
    <span class="jiazhu">
     〔觀，古玩翻。背，蒲妹翻。〕
    </span>
    北有龍鱗渠，縈紆注海內。緣渠作十六院，門皆臨渠，每院以四品夫人主之，
    <span class="jiazhu">
     〔內命婦之品視百官。〕
    </span>
    堂殿樓觀，窮極華麗。宮樹秋冬彫落，則翦綵爲華業，綴於枝條，色渝則易以新者，常如陽春。沼內亦翦綵爲荷芰菱芡，乘輿遊幸，則去冰而布之。
    <span class="jiazhu">
     〔芰，奇寄翻。芡，巨險翻。乘，繩證翻。去，羌呂翻。〕
    </span>
    十六院競以殽羞精麗相高，求市恩寵。上好以月夜從宮女數千騎遊西苑，作《清夜遊曲》，於馬上奏之。
    <span class="jiazhu">
     〔用曹植
     <span class="yinhao">
      「清夜遊西園」
     </span>
     之詩以名曲。好，呼道翻。騎，奇計翻。〕
    </span>
   </p>
   <p class="em2 strong">
    <span class="yinwen">
     13
    </span>
    帝待諸王恩薄，多所猜忌；滕王綸、衞王集內自憂懼，呼術者問吉凶及章醮求福。或告其怨望呪詛，
    <span class="jiazhu">
     〔呪，職救翻。詛，莊助翻。〕
    </span>
    有司奏請誅之；秋，七月，丙午，詔除名爲民，徙邊郡。綸，瓚之子；集，爽之子也。
    <span class="jiazhu">
     〔瓚，高祖之母弟；爽，異母弟。瓚，藏旱翻。〕
    </span>
   </p>
   <p class="em2 strong">
    <span class="yinwen">
     14
    </span>
    八月，壬寅，上行幸江都，
    <span class="jiazhu">
     〔《考異》曰：《雜記》作九月，今從《隋·帝紀》及《略記》。〕
    </span>
    發顯仁宮，王弘遣龍舟奉迎。乙巳，上御小朱航，自漕渠出洛口，
    <span class="jiazhu">
     〔洛水入河之口。〕
    </span>
    御龍舟。
    <span class="jiazhu">
     〔《考異》曰：《略記》云，
     <span class="yinhao">
      「甲子，進龍舟。」
     </span>
     按《長曆》，是月戊子朔，無甲子。〕
    </span>
    龍舟四重，高四十五尺，
    <span class="jiazhu">
     〔重，直龍翻。高，工號翻。《考異》曰：《略記》云高五丈，《雜記》言其制度尤詳，今從之。〕
    </span>
    長二百丈。
    <span class="jiaozhusup">
     〔章：十二行本「丈」作「尺」；乙十一行本同；孔本同。〕
    </span>
    <span class="jiazhu">
     〔長，尺亮翻，〕
    </span>
    上重有正殿、內殿、東·西朝堂，中二重有百二十房，皆飾以金玉，下重內侍處之。
    <span class="jiazhu">
     〔朝，直遙翻。處，直呂翻。〕
    </span>
    皇后乘翔螭舟，制度差小，而裝飾無異。別有浮景九艘，三重，皆水殿也。
    <span class="jiazhu">
     〔螭，丑知翻。艘，蘇遭翻；下同。〕
    </span>
    又有漾彩、朱鳥、蒼螭、白虎、飛羽、青鳧、陵波、五樓、道場、玄壇、板
    <span class="jiaozhusup">
     〔章：十二行本「板」上有「樓船」二字；乙十一行本同；孔本同；張校同。〕
    </span>
    𦪙、黃篾等數千艘，
    <span class="jiazhu">
     〔𦪙，託盍翻。大船曰𦪙。篾，音蔑。〕
    </span>
    後宮、諸王、公主、百官、僧、尼、道士、蕃客乘之，
    <span class="jiazhu">
     〔尼，女夷翻。〕
    </span>
    及載內外百司供奉之物，共用挽船士八萬餘人，其挽漾彩以上者九千餘人，謂之殿腳，皆以錦綵爲袍。又有平乘、青龍、艨艟、艚𦩮、八櫂、艇舸等數千艘，
    <span class="jiazhu">
     〔艨，莫公翻。艟，尺庸翻。艚，昨遭翻。𦩮，字書闕。櫂，讀曰棹。艇，徒頂翻。舸，賈我翻。〕
    </span>
    並十二衞兵乘之，幷載兵器帳幕，兵士自引，不給夫。舳艫相接二百餘里，照耀川陸，騎兵翊兩岸而行，
    <span class="jiazhu">
     〔舳艫，音逐盧。騎，奇寄翻；下同。〕
    </span>
    旌旗蔽野。所過州縣，五百里內皆令獻食，多者一州至百轝，
    <span class="jiazhu">
     〔轝，音余。〕
    </span>
    極水陸珍奇；後宮厭飫，將發之際，多棄埋之。
    <span class="jiazhu">
     〔飫，於據翻。〕
    </span>
   </p>
   <p class="em2 strong">
    <span class="yinwen">
     15
    </span>
    契丹寇營州，
    <span class="jiazhu">
     〔遼西郡，置營州。契，欺訖翻，又音喫。〕
    </span>
    詔通事謁者韋雲起
    <span class="jiazhu">
     〔《隋志》：帝卽位，增置謁者臺，改內史省通事舍人爲謁者臺職，通事謁者員二十人，從六品。〕
    </span>
    護突厥兵討之，啓民可汗發騎二萬，受其處分。
    <span class="jiazhu">
     〔厥，九勿翻。可，從刊入聲。汗，音寒。處，昌呂翻。分，扶又翻。〕
    </span>
    雲起分爲二十營，四道俱引，營相去一里，不得交雜，聞鼓聲而行，聞角聲而止，自非公使，勿得走馬，
    <span class="jiazhu">
     〔公使，謂公事使之。〕
    </span>
    三令五申，擊鼓而發。有紇干犯約，斬之，
    <span class="jiazhu">
     〔紇干，突厥小官。紇，下沒翻。〕
    </span>
    持首以徇。於是突厥將帥入謁，皆膝行股栗，莫敢仰視。
    <span class="jiazhu">
     〔將，卽亮翻。帥，所類翻。〕
    </span>
    契丹本事突厥，情無猜忌。雲起旣入其境，使突厥詐云向柳城
    <span class="jiazhu">
     〔此古柳城也。《隋志》，遼西郡、營州，並治柳城縣，乃龍城縣。龍城本和龍城。自後魏以來，營州治焉。開皇元年，改爲龍山縣，十八年，改爲柳城。〕
    </span>
    與高麗交易，敢漏泄事實者斬。契丹不爲備，去其營五十里，馳進襲之，盡獲其男女四萬口，殺其男子，以女子及畜產之半賜突厥，餘皆收之以歸。帝大喜，集百官曰：
    <span class="yinhao">
     「雲起用突厥平契丹，才兼文武，朕今自舉之。」
    </span>
    擢爲治書侍御史。
    <span class="jiazhu">
     〔治，直之翻。〕
    </span>
   </p>
   <p class="em2 strong">
    <span class="yinwen">
     16
    </span>
    初，西突厥阿波可汗爲葉護可汗所虜，
    <span class="jiazhu">
     〔見一百七十六卷陳長城公禎明元年。〕
    </span>
    國人立鞅素特勒之子，是爲泥利可汗。泥利卒，子達漫立，號處羅可汗。其母向氏，
    <span class="jiazhu">
     〔向，式亮翻。〕
    </span>
    本中國人，更嫁泥利之弟婆實特勒。
    <span class="jiazhu">
     〔更，工衡翻。〕
    </span>
    開皇末，婆實與向氏入朝，
    <span class="jiazhu">
     〔朝，直遙翻。〕
    </span>
    遇達頭之亂，遂留長安，舍於鴻臚寺。
    <span class="jiazhu">
     〔鴻臚寺，主蕃客。臚，音閭。〕
    </span>
    處羅多居烏孫故地，撫御失道，國人多叛，復爲鐵勒所困。
    <span class="jiazhu">
     〔復，扶又翻。〕
    </span>
    鐵勒者，匈奴之遺種，
    <span class="jiazhu">
     〔種，章勇翻。〕
    </span>
    族類最多，有僕骨、同羅、契苾、薛延陀等部，其酋長皆號俟斤。
    <span class="jiazhu">
     〔酋，才由翻。長，知兩翻；下同。俟，渠之翻。〕
    </span>
    族姓雖殊，通謂之鐵勒，大抵與突厥同俗，以寇抄爲生，無大君長，分屬東、西兩突厥。是歲，處羅引兵擊鐵勒諸部，厚稅其物，又猜忌薛延陀，恐其爲變，集其酋長數百人，盡殺之。於是鐵勒皆叛，立俟利發俟斤契苾歌楞爲莫何可汗，
    <span class="jiazhu">
     〔苾，毗必翻。楞，盧登翻。〕
    </span>
    又立薛延陀俟斤字也咥爲小可汗，
    <span class="jiazhu">
     〔咥，昌栗翻，又徒結翻。〕
    </span>
    與處羅戰，屢破之。莫何勇毅絕倫，甚得衆心，爲鄰國所憚，伊吾、高昌、焉耆皆附之。
   </p>
   <p class="strong">
    <span class="section" id="title-6">
     <span data-head-description="" data-head-level="h4" data-head-title="大業二年">
      二年
     </span>
    </span>
    <span class="biaozhusup" data-rel="（丙寅、西元六〇六年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，辛酉，東京成，進將作大匠宇文愷位開府儀同三司。
   </p>
   <p class="em2 strong">
    <span class="yinwen">
     2
    </span>
    丁卯，遣十使倂省州縣。
    <span class="jiazhu">
     〔使，疏吏翻。〕
    </span>
   </p>
   <p class="em2 strong">
    <span class="yinwen">
     3
    </span>
    二月，丙戌，詔吏部尙書牛弘等議定輿服、儀衞制度。
    <span class="jiazhu">
     〔《考異》曰：《帝紀》云
     <span class="yinhao">
      「尙書令牛弘、禮部侍郎許善心」
     </span>
     。按弘未嘗爲尙書令，善心於帝卽位之初已左遷。蓋《紀》誤也。〕
    </span>
    以開府儀同三司何稠爲太府少卿，使之營造，送江都。稠智思精巧，
    <span class="jiazhu">
     〔思，相吏翻。〕
    </span>
    博覽圖籍，參會古今，多所損益；袞冕畫日、月、星、辰，皮弁用漆紗爲之。
    <span class="jiazhu">
     〔《書》：
     <span class="yinhao">
      「日、月、星、辰、山、龍、華蟲作會。」
     </span>
     周升日月於旌旗而闕三辰，今復古制。《五經通義》：弁高五寸，前後玉飾。《詩》云：
     <span class="yinhao">
      「璯弁如星，」
     </span>
     董巴曰：以鹿皮爲之。何稠用漆紗，施象牙簪導。弁加簪導，自稠始也。〕
    </span>
    又作黃麾三萬六千人仗，
    <span class="jiazhu">
     〔黃麾仗，汔唐遵而用之，大朝會大駕。〕
    </span>
    及輅輦車輿，皇后鹵簿，百官儀服，務爲華盛，以稱上意。
    <span class="jiazhu">
     〔稱，尺證翻。〕
    </span>
    課州縣送羽毛，民求捕之，網羅被水陸，
    <span class="jiazhu">
     〔被，皮義翻。〕
    </span>
    禽獸有堪氅毦之用者，殆無遺類。
    <span class="jiazhu">
     〔氅，昌兩翻。毦，乃吏翻，羽毛飾也。〕
    </span>
    烏程有高樹，
    <span class="jiazhu">
     〔烏程，屬湖州。《郡國志》曰：古烏氏、程氏居此，能醞酒，故以名縣。〕
    </span>
    踰百尺，旁無附枝，上有鶴巢，民欲取之，不可上，
    <span class="jiazhu">
     〔上，時掌翻。〕
    </span>
    乃伐其根；鶴恐殺其子，自拔氅毛投於地，時人或稱以爲瑞，曰：
    <span class="yinhao">
     「天子造羽儀，鳥獸自獻羽毛。」
    </span>
    所役工十萬餘人，用金銀錢帛鉅億計。帝每出遊幸，羽儀塡街溢路，亙二十餘里。三月，庚午，上發江都，夏，四月，庚戌，自伊闕陳法駕，備千乘萬騎入東京。
    <span class="jiazhu">
     〔《隋志》：伊闕縣，舊曰新城，開皇十八年更名，屬河南郡，北至東京二百餘里。乘，繩證翻。騎，奇寄翻。〕
    </span>
    辛亥，御端門，
    <span class="jiazhu">
     〔《唐六典》：東京皇城南面三門；中曰端門。〕
    </span>
    大赦，免天下今年租賦。制五品已上文官乘車，在朝弁服，佩玉；
    <span class="jiazhu">
     〔《隋志》，五品已上服紫，自公已下佩水蒼玉。朝，直遙翻。〕
    </span>
    武官馬加珂，戴幘，服袴褶。
    <span class="jiazhu">
     〔珂，螺屬，生海中，潔白如雪色。《通俗文》曰：馬勒飾曰珂。溫公《類篇》曰：鵰入海爲珂。《爾雅翼》曰：珂，黃黑色，其骨白，可以飾馬。此等飾非特取其容，兼取其聲。故《說文》𧴪蘇切，貝聲也。董巴曰：幘起於秦人，施於武將。初爲絳袹以表貴賤。珂，音丘何翻。褶，音習。〕
    </span>
    文物之盛，近世莫及也。
   </p>
   <p class="em2 strong">
    <span class="yinwen">
     4
    </span>
    六月，壬子，以楊素爲司徒；進封豫章王暕爲齊王。
    <span class="jiazhu">
     〔暕，古限翻。〕
    </span>
   </p>
   <p class="em2 strong">
    <span class="yinwen">
     5
    </span>
    秋，七月，庚申，制百官不得計考增級，必有德行、功能灼然顯著者進擢之。
    <span class="jiazhu">
     〔行，下孟翻。〕
    </span>
    帝頗惜名位，羣臣當進職者，多令兼假而已；雖有闕員，留而不補。時牛弘爲吏部尙書，不得專行其職，別敕納言蘇威、左翊衞大將軍宇文述、
    <span class="jiazhu">
     〔帝改左、右衞爲左、右翊衞。〕
    </span>
    右驍衞大將軍張瑾、
    <span class="jiazhu">
     〔驍，堅堯翻。〕
    </span>
    內史侍郎虞世基、御史大夫裴蘊、黃門侍郎裴矩參掌選事，時人謂之
    <span class="yinhao">
     「選曹七貴」
    </span>
    。
    <span class="jiazhu">
     〔選，宣戀翻。〕
    </span>
    雖七人同在坐，
    <span class="jiazhu">
     〔坐，徂臥翻。〕
    </span>
    然與奪之筆，虞世基獨專之，受納賄賂，多者超越等倫，無者注色而已。
    <span class="jiazhu">
     〔注其入仕所歷之色也。宋末參選者具腳色狀，今謂之跟腳。〕
    </span>
    蘊，邃之從曾孫也。
    <span class="jiazhu">
     〔裴邃爲梁將，著功名。從，才用翻。〕
    </span>
   </p>
   <p class="em2 strong">
    <span class="yinwen">
     6
    </span>
    元德太子昭自長安來朝，
    <span class="jiazhu">
     〔帝令昭留守長安。朝，音直遙翻。〕
    </span>
    數月，將還，欲乞少留；
    <span class="jiazhu">
     〔少，詩沼翻。〕
    </span>
    帝不許。拜請無數，體素肥，因致勞疾，甲戌，薨。
    <span class="jiazhu">
     〔《考異》曰：《雜記》云：
     <span class="yinhao">
      「初，太子之遘疾也，時與楊素同在侍宴，帝旣深忌於素，並起二巵同至，傳酒者不悟是藥酒，錯進太子，旣飲三日而毒發，下血二斗餘。宮人聞素平常，始知毒酒誤飲太子，祕不敢言。太子知之，歎曰：『豈意代楊素死乎？命也！』數日而薨。後素亦竟以毒斃。」
     </span>
     按他書皆無此說，蓋時人見太子與素相繼薨，妄有此論耳。〕
    </span>
    帝哭之，數聲而止，尋奏聲伎，無異平日。
    <span class="jiazhu">
     〔伎，渠綺翻。〕
    </span>
   </p>
   <p class="em2 strong">
    <span class="yinwen">
     7
    </span>
    楚景武公楊素，雖有大功，特爲帝所猜忌，外示殊禮，內情甚薄。太史言隋分野有大喪，乃徙素爲楚公，意言楚與隋同分，欲以厭之。
    <span class="jiazhu">
     〔分，扶問翻。厭，於葉翻。〕
    </span>
    素寢疾，帝每令名醫診候，賜以上藥，然密問醫者，恆恐不死。
    <span class="jiazhu">
     〔診，章忍翻。恆，戶登翻。〕
    </span>
    素亦自知名位已極，不肯餌藥，亦不將愼，謂其弟約曰：
    <span class="yinhao">
     「我豈須更活邪！」
    </span>
    乙亥，素薨，贈太尉公、弘農等十郡太守，葬送甚盛。
    <span class="jiazhu">
     〔邪，音耶。守，式又翻。〕
    </span>
   </p>
   <p class="em2 strong">
    <span class="yinwen">
     8
    </span>
    八月，辛卯，封皇孫倓爲燕王，侗爲越王，
    <span class="jiazhu">
     〔倓，徒甘翻。燕，因肩翻。侗，他紅翻。〕
    </span>
    侑爲代王，皆昭之子也。
   </p>
   <p class="em2 strong">
    <span class="yinwen">
     9
    </span>
    九月，乙丑，立秦孝王子浩爲秦王。
    <span class="jiazhu">
     〔帝弟秦王俊諡秦孝王。〕
    </span>
   </p>
   <p class="em2 strong">
    <span class="yinwen">
     10
    </span>
    帝以高祖末年，法令峻刻，冬，十月，詔改脩律令。
   </p>
   <p class="em2 strong">
    <span class="yinwen">
     11
    </span>
    置洛口倉於鞏東南原上，
    <span class="jiazhu">
     〔鞏縣，屬河南郡。洛水至鞏縣入河，謂之洛口。〕
    </span>
    築倉城，周回二十餘里，穿三千窖，
    <span class="jiazhu">
     〔窖，工孝翻。〕
    </span>
    窖容八千石以還，置監官幷鎭兵千人。
    <span class="jiazhu">
     〔監，古銜翻。〕
    </span>
    十二月，置回洛倉於洛陽北七里，倉城周回十里，穿三百窖。
   </p>
   <p class="em2 strong">
    <span class="yinwen">
     12
    </span>
    初，齊溫公之世，
    <span class="jiazhu">
     〔齊主緯，周封爲溫公。〕
    </span>
    有魚龍、山車等戲，謂之散樂，
    <span class="jiazhu">
     〔散，悉亶翻。〕
    </span>
    周宣帝時，鄭譯奏徵之。
    <span class="jiazhu">
     〔見一百七十四卷陳高宗太建十一年。散，悉亶翻。〕
    </span>
    高祖受禪，命牛弘定樂，非正聲清商及九部四舞之色，悉放遣之。
    <span class="jiazhu">
     〔正聲，謂鄭譯等所定之樂也。開皇九年，平陳，置清商署，管宋、齊舊樂，卽清樂也。杜佑曰：清樂者，其始卽清商三調是也，並漢氏以來舊典，樂器形制幷歌章古調，與魏三祖所作者，皆備於史籍；屬晉朝遷播，夷、羯竊據，其音分散。苻堅平張氏，於涼州得之，宋武平關中，因而入南。及隋平陳後，文帝聽而善其節奏，曰：此華夏正聲也。因置清商署，總謂之清樂。帝定清樂、西涼、龜茲、天竺、康國、疏勒、安國、高麗、禮畢爲九部。又，開皇定令，牛弘請存鞞、鐸、巾、拂四舞，與諸伎並陳，因謂之四舞。〕
    </span>
    帝以啓民可汗將入朝，欲以富樂誇之。太常少卿裴蘊希旨，奏括天下周、齊、梁、陳樂家子弟皆爲樂戶；
    <span class="jiazhu">
     〔可，從刊入聲。汗，音寒。朝，直遙翻。富樂，音洛。少，始照翻。〕
    </span>
    其六品以下至庶人，有善音樂者，皆直太常。帝從之。於是四方散樂，大集東京，閱之於芳華苑積翠池側。
    <span class="jiazhu">
     〔芳華苑，蓋卽西苑。〕
    </span>
    有舍利獸先來跳躍，激水滿衢，黿鼉、龜鼈、水人、蟲魚，徧覆于地。
    <span class="jiazhu">
     〔覆，敷又翻。〕
    </span>
    又有鯨魚噴霧翳日，倐忽化成黃龍，長七八丈。
    <span class="jiazhu">
     〔長，直亮翻。〕
    </span>
    又二人戴竿，上有舞者，歘然騰過，左右易處。
    <span class="jiazhu">
     〔歘，許勿翻。〕
    </span>
    又有神鼇負山，幻人吐火，千變萬化。伎人皆衣錦繡繒綵，
    <span class="jiazhu">
     〔伎，渠綺翻。衣，於旣翻。〕
    </span>
    舞者鳴環佩，綴花毦；
    <span class="jiazhu">
     〔毦，乃吏翻。〕
    </span>
    課京兆、河南製其衣，兩京錦綵爲之空竭。
    <span class="jiazhu">
     〔爲，于僞翻。〕
    </span>
    帝多製豔篇，令樂正白明達造新聲播之，音極哀怨。
    <span class="jiazhu">
     〔隋制，太樂署、清商署各有樂師員，帝改樂師爲樂正，置員十人。〕
    </span>
    帝甚悅，謂明達曰：
    <span class="yinhao">
     「齊氏偏偶，樂工曹妙達猶封王；
     <span class="jiazhu">
      〔《隋志》：齊後主賞胡、戎樂，耽愛無已，於是繁手淫聲，爭新哀怨，故曹妙達、安馬駒之徒，至有封王、開府。煬帝溺於淫聲，以亡國自況，淫昏甚矣。〕
     </span>
     我今天下大同，方且貴汝，宜自脩謹！」
    </span>
   </p>
   <p class="strong">
    <span class="section" id="title-7">
     <span data-head-description="" data-head-level="h4" data-head-title="大業三年">
      三年
     </span>
    </span>
    <span class="biaozhusup" data-rel="（丁卯、西元六〇七年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，朔旦，大陳文物。時突厥啓民可汗入朝，見而慕之，請襲冠帶，帝不許。明日，又率其屬上表固請，
    <span class="jiazhu">
     〔厥，九勿翻。可，從刊入聲。汗，音寒。帥，讀曰率。上，時掌翻。〕
    </span>
    帝大悅，謂牛弘等曰：
    <span class="yinhao">
     「今衣冠大備，致單于解辮，卿等功也！」
    </span>
    <span class="jiazhu">
     〔單，音蟬。〕
    </span>
    各賜帛甚厚。
   </p>
   <p class="em2 strong">
    <span class="yinwen">
     2
    </span>
    三月，辛亥，帝還長安。
   </p>
   <p class="em2 strong">
    <span class="yinwen">
     3
    </span>
    癸丑，帝使羽騎尉朱寬入海
    <span class="jiazhu">
     〔開皇六年，置武騎、屯騎、驍騎、游騎、飛騎、旅騎、雲騎、羽騎八尉。羽騎，從九品。騎，奇寄翻。〕
    </span>
    求訪異俗，至流求國而還。
    <span class="jiazhu">
     〔《隋書》：流求國居海島之中，當建安郡東，水行五日而至。是後陳稜自義安擊流求，至高華嶼，又東行二日至𪓟鼊嶼，又一日便至流求。還，從宣翻，又音如字。〕
    </span>
   </p>
   <p class="em2 strong">
    <span class="yinwen">
     4
    </span>
    初，雲定興、閻毗坐媚事太子勇，與妻子皆沒官爲奴婢。
    <span class="jiazhu">
     〔事見上卷開皇二十年。〕
    </span>
    上卽位，多所營造，聞其有巧思，
    <span class="jiazhu">
     〔思，相吏翻。〕
    </span>
    召之，使典其事，以毗爲朝請郎。
    <span class="jiazhu">
     〔開皇置八郎，朝請，第三。朝，直遙翻。〕
    </span>
    時宇文述用事，定興以明珠絡帳賂述，幷以奇服新聲求媚於述；述大喜，兄事之。上將有事四夷，大作兵器，述薦定興可使監造，上從之。
    <span class="jiazhu">
     〔監，古銜翻。〕
    </span>
    述謂定興曰：
    <span class="yinhao">
     「兄所作器仗，並合上心，而不得官者，爲長寧兄弟猶未死耳。」
    </span>
    定興曰：
    <span class="yinhao">
     「此無用物，何不勸上殺之。」
    </span>
    述因奏：
    <span class="yinhao">
     「房陵諸子
     <span class="jiazhu">
      〔廢太子勇，追封房陵王。〕
     </span>
     年並成立，今欲興兵誅討，若使之從駕，則守掌爲難；若留於一處，又恐不可。進退無用，請早處分。」
    </span>
    <span class="jiazhu">
     〔處，昌呂翻。分，扶問翻。〕
    </span>
    帝然之，乃鴆殺長寧王儼，分徙其七弟於嶺表，仍遣間使於路盡殺之。
    <span class="jiazhu">
     〔間，古莧翻。使，疏吏翻。〕
    </span>
    襄城王恪之妃柳氏自殺以從恪。
   </p>
   <p class="em2 strong">
    <span class="yinwen">
     5
    </span>
    夏，四月，庚辰，下詔欲安輯河北，巡省趙、魏。
    <span class="jiazhu">
     〔省，悉景翻。〕
    </span>
   </p>
   <p class="em2 strong">
    <span class="yinwen">
     6
    </span>
    牛弘等造新律成，凡十八篇，謂之《大業律》；始頒行之。民久厭嚴刻，喜於寬政。其後征役繁興，民不堪命，有司臨時迫脅以求濟事，不復用律令矣。
    <span class="jiazhu">
     〔復，扶又翻，又音如字。〕
    </span>
    旅騎尉劉炫預脩律令，弘嘗從容問炫曰：
    <span class="jiazhu">
     〔騎，奇寄翻。炫，熒絹翻。從，千容翻。〕
    </span>
    <span class="yinhao">
     「《周禮》士多而府史少，
     <span class="jiazhu">
      〔少，詩沼翻。〕
     </span>
     今令史百倍於前，減則不濟，其故何也？」
    </span>
    炫曰：
    <span class="yinhao">
     「古人委任責成，歲終考其殿最，
     <span class="jiazhu">
      〔殿，丁甸翻。〕
     </span>
     案不重校，
     <span class="jiazhu">
      〔重，直龍翻。〕
     </span>
     文不繁悉，府史之任，掌要目而已。今之文簿，恆慮覆治，
     <span class="jiazhu">
      〔治，直之翻。〕
     </span>
     若鍛鍊不密，則萬里追證百年舊案。故諺云：『老吏抱案死。』事繁政弊，職此之由也。」
    </span>
    弘曰：
    <span class="yinhao">
     「魏、齊之時，令史從容而已，今則不遑寧處，何故？」
    </span>
    <span class="jiazhu">
     〔處，昌呂翻。〕
    </span>
    炫曰：
    <span class="yinhao">
     「往者州唯置綱紀，
     <span class="jiazhu">
      〔此綱紀，謂長史、司馬。〕
     </span>
     郡置守、丞，縣置令而已。其餘具僚則長官自辟，
     <span class="jiazhu">
      〔長，知兩翻。〕
     </span>
     受詔赴任，每州不過數十。今則不然，大小之官，悉由吏部，纖介之迹，皆屬考功。
     <span class="jiazhu">
      〔考功侍郎，掌內外文武官吏之功課，皆具錄當年功過行能而考校之。〕
     </span>
     省官不如省事，官事不省而望從容，其可得乎！」
    </span>
    弘善其言而不能用。
   </p>
   <p class="em2 strong">
    <span class="yinwen">
     7
    </span>
    壬辰，改州爲郡；改度量權衡，並依古式。改上柱國以下官爲大夫；
    <span class="jiazhu">
     〔舊上柱國下至都督凡十一等，今改爲光祿、左·右光祿、金紫·銀青光祿、正議、通議、朝請、朝散九大夫。〕
    </span>
    置殿內省，
    <span class="jiazhu">
     〔殿內省，掌諸供奉。〕
    </span>
    與尙書、門下、內史、祕書爲五省；增謁者、司隸臺，
    <span class="jiazhu">
     〔謁者臺，掌受詔勞問、出使慰撫、持節察按及受冤枉而申奏之。司隸臺，掌諸巡察。〕
    </span>
    與御史爲三臺；分太府寺置少府監，
    <span class="jiazhu">
     〔太府寺，止掌左·右藏、黃藏，其尙方、司織、司染、鎧甲、弓弩、掌冶皆屬少府監。少，始照翻。〕
    </span>
    與長秋、國子、將作、都水爲五監；
    <span class="jiazhu">
     〔改內侍省爲長秋監。〕
    </span>
    又增改左、右翊衞等爲十六府；
    <span class="jiazhu">
     〔改左、右衞爲左、右翊衞，左、右備身爲左、右驍衞，左、右武衞依舊名，改領軍爲左、右屯衞，加置左、右禦衞，改左、右武候爲左、右候衞：是爲十二衞。改領左、右府爲左、右備身府，左、右監門依舊名，凡十六府。〕
    </span>
    廢伯、子、男爵，唯留王、公、侯三等。
   </p>
   <p class="em2 strong">
    <span class="yinwen">
     8
    </span>
    丙寅，車駕北巡；己亥，頓赤岸澤。五月，丁巳，
    <span class="jiaozhusup">
     〔章：十二行本「巳」作「酉」；乙十一行本同；孔本同。〕
    </span>
    突厥啓民可汗遣其子拓特勒來朝。
    <span class="jiazhu">
     〔厥，九勿翻。可，從刊入聲。汗，音寒。朝，直遙翻。〕
    </span>
    戊午，發河北十餘郡丁男鑿太行山，達于幷州，以通馳道。
    <span class="jiazhu">
     〔行，戶剛翻。〕
    </span>
    丙寅，啓民遣其兄子毗黎伽特勒來朝。
    <span class="jiazhu">
     〔伽，求加翻。〕
    </span>
    辛未，啓民遣使請自入塞奉迎輿駕，
    <span class="jiazhu">
     〔使，疏吏翻。〕
    </span>
    上不許。
   </p>
   <p class="em2 strong">
    <span class="yinwen">
     9
    </span>
    初，高祖受禪，唯立四親廟，同殿異室而已，
    <span class="jiazhu">
     〔四親廟：一曰皇高祖太原府君廟，二曰皇曾祖康王廟，三曰皇祖獻王廟，四曰皇考太祖武元皇帝廟。〕
    </span>
    帝卽位，命有司議七廟之制。禮部尙書攝太常少卿許善心等
    <span class="jiazhu">
     〔時定制，尙書省六部各侍郎一人，以貳尙書之職；諸曹侍郎並改爲郎。〕
    </span>
    奏請爲太祖、高祖各立一殿，
    <span class="jiazhu">
     〔爲，于僞翻。〕
    </span>
    準周文、武二祧，與始祖而三，
    <span class="jiazhu">
     〔祧，土彫翻。〕
    </span>
    餘並分室而祭，從迭毀之法。至是，有司請如前議，於東京建宗廟。帝謂祕書監柳䛒：
    <span class="jiazhu">
     〔䛒，與辯同。〕
    </span>
    <span class="yinhao">
     「今始祖及二祧已具，後世子孫處朕何所？」
    </span>
    <span class="jiazhu">
     〔處，昌呂翻。〕
    </span>
    六月，丁亥，詔爲高祖建別廟，仍修月祭禮。旣而方事巡幸，竟不果立。
   </p>
   <p class="em2 strong">
    <span class="yinwen">
     10
    </span>
    帝過鴈門，
    <span class="jiazhu">
     〔帝改代州爲鴈門郡。〕
    </span>
    鴈門太守丘和
    <span class="jiazhu">
     〔守，手又翻。〕
    </span>
    獻食甚精；至馬邑，
    <span class="jiazhu">
     〔帝改朔州爲馬邑郡。〕
    </span>
    馬邑太守楊廓獨無所獻，帝不悅。以和爲博陵太守，
    <span class="jiazhu">
     〔改定州爲博陵郡。丘和自邊郡遷內郡，以示賞也。〕
    </span>
    仍使廓至博陵觀和爲式。由是所至獻食，競爲豐侈。
   </p>
   <p class="em2 strong">
    戊子，車駕頓榆林郡。
    <span class="jiazhu">
     〔時改勝州爲榆林郡。〕
    </span>
    帝欲出塞耀兵；徑突厥中，指于涿郡，
    <span class="jiazhu">
     〔厥，九勿翻。時改幽州爲涿郡。〕
    </span>
    恐啓民驚懼，先遣武衞將軍長孫晟諭旨。
    <span class="jiazhu">
     〔長，知兩翻。晟，承正翻。〕
    </span>
    啓民奉詔，因召所部諸國奚、霫、室韋等酋長數十人咸集。
    <span class="jiazhu">
     〔霫，居鮮卑故地，保冷陘山南奧支水。室韋，契丹之類也；其南者爲契丹，其北者爲室韋。《新唐書》：室韋，蓋丁零苗裔也，地據黃龍北，傍峱越河。霫，而立翻。酋，才用翻。長，知兩翻。〕
    </span>
    晟見牙帳中草穢，欲令啓民親除之，示諸部落，以明威重，乃指帳前草曰：
    <span class="yinhao">
     「此根大香。」
    </span>
    啓民遽嗅之，
    <span class="jiazhu">
     〔嗅，許救翻。〕
    </span>
    曰：
    <span class="yinhao">
     「殊不香也。」
    </span>
    晟曰：
    <span class="yinhao">
     「天子行幸所在，諸侯躬自灑掃，耕除御路，以表至敬之心；今牙內蕪穢，謂是留香草耳！」
    </span>
    啓民乃悟曰：
    <span class="yinhao">
     「奴之罪也！奴之骨肉皆天子所賜，得效筋力，豈敢有辭。特以邊人不知法耳，賴將軍敎之；將軍之惠，奴之幸也。」
    </span>
    遂拔所佩刀，自芟庭草。
    <span class="jiazhu">
     〔芟，所銜翻。〕
    </span>
    其貴人及諸部爭效之。於是發榆林北境，至其牙，東達於薊，
    <span class="jiazhu">
     〔涿郡治薊。〕
    </span>
    長三千里，
    <span class="jiazhu">
     〔長，直亮翻。〕
    </span>
    廣百步，
    <span class="jiazhu">
     〔廣，古曠翻。〕
    </span>
    舉國就役，開爲御道。帝聞晟策，益嘉之。
   </p>
   <p class="em2 strong">
    丁酉，啓民及義成公主來朝行宮。
    <span class="jiazhu">
     〔朝，直遙翻。〕
    </span>
    己亥，吐谷渾、高昌並遣使入貢。
    <span class="jiazhu">
     〔吐，從暾入聲。谷，音浴。使，疏吏翻。〕
    </span>
   </p>
   <p class="em2 strong">
    甲辰，上御北樓觀漁於河，以宴百僚。定襄太守周法尙朝于行宮，
    <span class="jiazhu">
     〔改雲州爲定襄郡。守，式又翻。〕
    </span>
    太府卿元壽言於帝曰：
    <span class="yinhao">
     「漢武出關，旌旗千里。
     <span class="jiazhu">
      〔事見二十卷漢武帝元封元年。〕
     </span>
     今御營之外，請分爲二十四軍，日別遣一軍發，相去三十里，旗幟相望，鉦鼓相聞，首尾相屬，
     <span class="jiazhu">
      〔幟，昌志翻。鉦，音征。屬，之欲翻。〕
     </span>
     千里不絕，此亦出師之盛者也。」
    </span>
    法尙曰：
    <span class="yinhao">
     「不然，兵亙千里，動間山川，
     <span class="jiazhu">
      〔間，古莧翻。〕
     </span>
     猝有不虞，四分五裂；腹心有事，首尾未知，道路阻長，難以相救，雖有故事，乃取敗之道也。」
    </span>
    帝不懌，曰：
    <span class="yinhao">
     「卿意如何？」
    </span>
    法尙曰：
    <span class="yinhao">
     「結爲方陳，
     <span class="jiazhu">
      〔陳，讀曰陣。〕
     </span>
     四面外拒，六宮及百官家屬並在其內；若有變起，所當之面，卽令抗拒，內引奇兵，出外奮擊，車爲壁壘，重設鉤陳，
     <span class="jiazhu">
      〔鉤陳，曲陳如鉤，象天之鉤陳星。重，直龍翻。陳，如字。〕
     </span>
     此與據城，理亦何異！若戰而捷，抽騎追奔；
     <span class="jiazhu">
      〔騎，奇計翻。〕
     </span>
     萬一不捷，屯營自守，臣謂此萬全之策也。」
    </span>
    帝曰：
    <span class="yinhao">
     「善！」
    </span>
    因拜法尙左武衞將軍。
   </p>
   <p class="em2 strong">
    啓民可汗復上表，以爲
    <span class="yinhao">
     「先帝可汗憐臣，賜臣安義公主，種種無乏。
     <span class="jiazhu">
      〔可，從刊入聲。汗，音寒。復，扶又翻。上，時掌翻。種，章勇翻。〕
     </span>
     臣兄弟嫉妬，共欲殺臣。臣當是時，走無所適，仰視唯天，俯視唯地，奉身委命，依歸先帝。先帝憐臣且死，養而生之，以臣爲大可汗，還撫突厥之民。
     <span class="jiazhu">
      〔事見一百七十八卷開皇十九年。厥，九勿翻。〕
     </span>
     至尊今御天下，還如先帝養生臣及突厥之民，種種無乏。臣荷戴聖恩，
     <span class="jiazhu">
      〔荷，下可翻。〕
     </span>
     言不能盡。臣今非昔日突厥可汗，乃是至尊臣民，願率部落變改衣服，一如華夏。」
    </span>
    <span class="jiazhu">
     〔帥，讀曰率。夏，戶雅翻。〕
    </span>
    帝以爲不可。秋，七月，辛亥，賜啓民璽書，諭以
    <span class="yinhao">
     「磧北未靜，猶須征戰，
     <span class="jiazhu">
      〔璽，斯氏翻。磧，七亦翻。〕
     </span>
     但存心恭順，何必變服？」
    </span>
   </p>
   <p class="em2 strong">
    帝欲誇示突厥，令宇文愷爲大帳，其下可坐數千人；甲寅，帝於城東御大帳，備儀衞，宴啓民及其部落，作散樂。
    <span class="jiazhu">
     〔散，昔亶翻。〕
    </span>
    諸胡駭悅，爭獻牛羊駝馬數千萬頭。帝賜啓民帛二千
    <span class="jiaozhusup">
     〔章：十二行本「千」作「十」；孔本同；張校同。〕
    </span>
    萬段，其下各有差。又賜啓民路車乘馬，鼓吹幡旗，
    <span class="jiazhu">
     〔乘，繩證翻。吹，昌瑞翻。〕
    </span>
    贊拜不名，位在諸侯王上。
   </p>
   <p class="em2 strong">
    又詔發丁男百餘萬築長城，西拒榆林，東至紫河。
    <span class="jiazhu">
     〔《隋志》：定襄郡大利縣有陰山，有紫河。《通典》：紫河發源朔州善陽縣。金河上承紫河。〕
    </span>
    尙書左僕射蘇威諫，上不聽，築之二旬而畢。帝之徵散樂也，太常卿高熲諫，不聽。熲退，謂太常丞李懿曰：
    <span class="yinhao">
     「周天元以好樂而亡，殷鑒不遠，安可復爾！」
    </span>
    <span class="jiazhu">
     〔好，呼到翻。復，扶又翻；下同。〕
    </span>
    熲又以帝遇啓民過厚，謂太府卿何稠曰：
    <span class="yinhao">
     「此虜頗知中國虛實，山川險易，
     <span class="jiazhu">
      〔易，以豉翻。〕
     </span>
     恐爲後患。」
    </span>
    又謂觀王雄曰：
    <span class="jiazhu">
     〔雄自安德郡王改封觀王。觀，古玩翻。〕
    </span>
    <span class="yinhao">
     「近來朝廷殊無綱紀。」
    </span>
    禮部尙書宇文㢸私謂熲曰：
    <span class="yinhao">
     「天元之侈，以今方之，不亦甚乎？」
    </span>
    又言：
    <span class="yinhao">
     「長城之役，幸非急務。」
    </span>
    光祿大夫賀若弼亦私議宴可汗太侈。並爲人所奏。帝以爲誹謗朝政，丙子，高熲、宇文㢸、賀若弼皆坐誅，
    <span class="jiazhu">
     〔㢸，古弼字。若，人者翻。朝，直遙翻；下同。〕
    </span>
    熲諸子徙邊，弼妻子沒官爲奴婢。事連蘇威，亦坐免官。熲有文武大略，明達世務，自蒙寄任，竭誠盡節，進引貞良，以天下爲己任；蘇威、楊素、賀若弼、韓擒虎皆熲所推薦，自餘立功立事者不可勝數；
    <span class="jiazhu">
     〔勝，音升。〕
    </span>
    當朝執政將二十年，朝野推服，物無異議，海內富庶，熲之力也。及死，天下莫不傷之。先是，蕭琮以皇后故，甚見親重，
    <span class="jiazhu">
     〔先，昔薦翻。〕
    </span>
    爲內史令，改封梁公，宗族緦麻以上，皆隨才擢用，諸蕭昆弟，布列朝廷。琮性澹雅，不以職務爲意，身雖羇旅，見北間豪貴，無所降下。
    <span class="jiazhu">
     〔澹，徒覽翻。下，遐嫁翻。〕
    </span>
    與賀若弼善，弼旣誅，又有童謠曰：
    <span class="yinhao">
     「蕭蕭亦復起。」
    </span>
    帝由是忌之，遂廢於家，未幾而卒。
    <span class="jiazhu">
     〔幾，居豈翻。卒，子恤翻。〕
    </span>
   </p>
   <p class="em2 strong">
    <span class="yinwen">
     11
    </span>
    八月，壬午，車駕發榆林，歷雲中，泝金河。
    <span class="jiazhu">
     〔《隋志》：榆林郡有金河縣。杜佑曰：單于都護府，秦、漢雲中郡地也，治金河縣。縣有金河，上承紫河。宋白曰：金河縣卽漢盛樂縣地。〕
    </span>
    時天下承平，百物豐實，甲士五十餘萬，馬十萬匹，旌旗輜重，千里不絕。
    <span class="jiazhu">
     〔重，直用翻。〕
    </span>
    令宇文愷等造觀風行殿，上容侍衞者數百人，離合爲之，下施輪軸，倐忽推移。又作行城，周二千步，以板爲榦，衣之以布，
    <span class="jiazhu">
     〔衣，於旣翻。〕
    </span>
    飾以丹青，樓櫓悉備。胡人驚以爲神，每望御營，十里之外，屈膝稽顙，無敢乘馬。
    <span class="jiazhu">
     〔稽，音啓。〕
    </span>
    啓民奉廬帳以俟車駕；乙酉，帝幸其帳，啓民奉觴上壽，跪伏恭甚，
    <span class="jiazhu">
     〔上，時掌翻；下同。〕
    </span>
    王侯以下袒割於帳前，
    <span class="jiazhu">
     〔袒而割肉。〕
    </span>
    莫敢仰視。帝大悅，賦詩曰：
    <span class="yinhao">
     「呼韓頓顙至，屠耆接踵來；何如漢天子，空上單于臺！」
    </span>
    <span class="jiazhu">
     〔上，時掌翻。單，音蟬。〕
    </span>
    皇后亦幸義成公主帳。帝賜啓民及公主金甕各一，幷衣服被褥錦綵，特勒以下，受賜各有差。帝還，啓民從入塞，己丑，遣歸國。
   </p>
   <p class="em2 strong">
    癸巳，入樓煩關；
    <span class="jiazhu">
     〔樓煩郡治靜樂縣，縣有關官。〕
    </span>
    壬寅，至太原，詔營晉陽宮。帝謂御史大夫張衡曰：
    <span class="yinhao">
     「朕欲過公宅，可爲朕作主人。」
    </span>
    <span class="jiazhu">
     〔過，工禾翻。爲，于僞翻。〕
    </span>
    衡乃先馳至河內，具牛酒。
    <span class="jiazhu">
     〔張衡，河內人。帝改懷州爲河內郡。〕
    </span>
    帝上太行，開直道九十里，
    <span class="jiazhu">
     〔開直道抵張衡所居。行，戶剛翻。〕
    </span>
    九月，己未，至濟源，
    <span class="jiazhu">
     〔開皇十六年置濟源縣，屬河內郡。濟，子禮翻。〕
    </span>
    幸衡宅。帝悅其山泉，留宴三日，賜賚甚厚。衡復獻食，
    <span class="jiazhu">
     〔賚，來代翻。復，扶又翻。〕
    </span>
    帝令頒賜公卿，下至衞士，無不霑洽。己巳，至東都。
   </p>
   <p class="em2 strong">
    <span class="yinwen">
     12
    </span>
    壬申，以齊王暕爲河南尹；癸酉，以民部尙書楊文思爲納言。
   </p>
   <p class="em2 strong">
    <span class="yinwen">
     13
    </span>
    冬，十月，敕河南
    <span class="jiaozhusup">
     〔章：十二行本「南」作「北」；乙十一行本同；孔本同。〕
    </span>
    諸郡送一藝戶陪東部三千餘家，置十二坊於洛水南以處之。
    <span class="jiazhu">
     〔藝戶，謂其家以技藝名者。陪，助也。處，昌呂翻。〕
    </span>
   </p>
   <p class="em2 strong">
    <span class="yinwen">
     14
    </span>
    西域諸胡多至張掖交市，
    <span class="jiazhu">
     〔帝改甘州爲張掖郡。交市，爲互市也。〕
    </span>
    帝使吏部侍郎裴矩掌之。矩知帝好遠略，商胡至者，矩誘訪諸國山川風俗，王及庶人儀形服飾，撰《西域圖記》三卷，合四十四國，入朝奏之。
    <span class="jiazhu">
     〔好，呼報翻。誘，音酉。撰，士免翻。朝，直遙翻；下同。〕
    </span>
    仍別造地圖，窮其要害，從西傾以去，
    <span class="jiazhu">
     〔西傾山，在隴西臨洮縣西南，洮水之所出也。〕
    </span>
    縱橫所亙，將二萬里，發自敦煌，
    <span class="jiazhu">
     〔帝改瓜州爲敦煌郡。敦，徒門翻。〕
    </span>
    至于西海，
    <span class="jiazhu">
     〔此西海在條支西。〕
    </span>
    凡爲三道，北道從伊吾，中道從高昌，南道從鄯善，
    <span class="jiazhu">
     〔伊吾，唐爲伊州。高昌，唐爲西州。鄯善，唐爲納縛波地。鄯，時戰翻。〕
    </span>
    總湊敦煌。且云：
    <span class="yinhao">
     「以國家威德，將士驍雄，
     <span class="jiazhu">
      〔將，卽亮翻。驍，堅堯翻。〕
     </span>
     汎濛汜而越崑崙，易如反掌。
     <span class="jiazhu">
      〔濛汜，蒙谷之水也，日所入處。《史記·禹本紀》言河出崑侖。汜，祥里翻。崙，盧昆翻。易，以豉翻。〕
     </span>
     但突厥、吐渾分領羌、胡之國，爲其壅遏，故朝貢不通。
     <span class="jiazhu">
      〔吐，從暾入聲。朝，直遙翻。〕
     </span>
     今並因商人密送誠款，引領翹首，願爲臣妾。若服而撫之，務存安輯，皇華遣使，弗動兵車，諸蕃旣從，渾、厥可滅，混壹戎、夏，其在茲乎！」
    </span>
    <span class="jiazhu">
     〔渾、厥，謂吐谷渾、突厥也。使，疏吏翻。厥，九勿翻。夏，戶雅翻。〕
    </span>
    帝大悅，賜帛五百段，日引矩至御坐，親問西域事。矩盛言
    <span class="yinhao">
     「胡中多諸珍寶，吐谷渾易可幷吞。」
    </span>
    <span class="jiazhu">
     〔谷，音浴。易，弋豉翻。〕
    </span>
    帝於是慨然慕秦皇、漢武之功，甘心將通西域；四夷經略，咸以委之。以矩爲黃門侍郎，復使至張掖，引致諸胡，啗之以利，勸令入朝。
    <span class="jiazhu">
     〔復，扶又翻。啗，徒濫翻，又徒覽翻。〕
    </span>
    自是西域胡往來相繼，所經郡縣，疲於送迎，糜費以萬萬計，卒令中國疲弊以至於亡，
    <span class="jiazhu">
     〔卒，子恤翻。〕
    </span>
    皆矩之唱導也。
   </p>
   <p class="em2 strong">
    <span class="yinwen">
     15
    </span>
    鐵勒寇邊，帝遣將軍馮孝慈出敦煌擊之，不利。鐵勒尋遣使謝罪，請降；
    <span class="jiazhu">
     〔降，戶剛翻。〕
    </span>
    帝使裴矩慰撫之。
   </p>
  </div>
 </body>
</html>