<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>資治通鑑-卷第八十七・晉紀九・孝懷皇帝中</title><meta content="width=device-width initial-scale=1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="晉紀九">晉紀九</span></span></h1>
<p id="p0"><a class="gg-link" href="#p0" onclick="return changeColor(this);"></a><span class="jiazhu">起屠維大荒落<span class="biaozhusup" data-rel="">（己巳）</span>，盡重光協洽<span class="biaozhusup" data-rel="">（辛未）</span>，凡三年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="孝懷皇帝中">孝懷皇帝中</span></span></h5>
<div class="yt" id="y309"><p class="strong" id="p1"><a class="gg-link" href="#p1" onclick="return changeColor(this);"></a><span class="section" id="title-3"><span data-head-description="孝懷皇帝中" data-head-level="h4" data-head-title="永嘉三年">永嘉三年</span></span><span class="biaozhusup" data-rel="">（己巳、三○九年）</span></p></div>
<p class="em2 strong" id="p2"><a class="gg-link" href="#p2" onclick="return changeColor(this);"></a><span class="yinwen">1</span>春，正月，辛丑朔，熒惑犯紫微。<span class="jiazhu">紫微，卽紫宮也。</span>漢太史令宣于脩之，<span class="jiazhu"><span class="shu-ming">考異</span>曰：<span class="shu-ming">晉春秋</span>作<span class="yinhao">「鮮于脩之」</span>。今從<span class="shu-ming">載記</span>、<span class="shu-ming">十六國春秋</span>。余按姓氏諸書，有鮮于而無宣于。</span>言於漢主淵曰：<span class="yinhao">「不出三年，必克洛陽。蒲子崎嶇，難以久安；<span class="jiazhu">崎，丘奇翻。嶇，丘于翻。</span>平陽氣象方昌，請徙都之。」</span>淵從之。大赦，改元河瑞。<span class="jiazhu">時汾水得玉璽，淵因改元河瑞。</span></p>
<p class="em2 strong" id="p3"><a class="gg-link" href="#p3" onclick="return changeColor(this);"></a><span class="yinwen">2</span>三月，戊申，高密孝王略薨。以尙書左僕射山簡爲征南將軍、都督荊·湘·交·廣四州諸軍事，鎭襄陽。<span class="jiazhu">代略也。</span>簡，濤之子也，嗜酒，不恤政事；表<span class="yinhao">「順陽內史劉璠得衆心，恐百姓劫璠爲主」</span>。詔徵璠爲越騎校尉。<span class="jiazhu">璠，扶元翻。</span>南州由是遂亂，父老莫不追思劉弘。<span class="jiazhu">史言劉弘父子得江、漢間民心。</span></p>
<p class="em2 strong" id="p4"><a class="gg-link" href="#p4" onclick="return changeColor(this);"></a><span class="yinwen">3</span>丁巳，太傅越自滎陽入京師。<span class="jiazhu">越自去年徙屯滎陽。</span>中書監王敦謂所親曰：<span class="yinhao">「太傅專執威權，而選用表請，尙書猶以舊制裁之，今日之來，必有所誅。」</span></p>
<p class="em2 strong" id="p5"><a class="gg-link" href="#p5" onclick="return changeColor(this);"></a>帝之爲太弟也，與中庶子繆播親善，及卽位，以播爲中書監，繆胤爲太僕卿，<span class="jiazhu">太僕，九卿也；但晉官未有<span class="yinhao">「卿」</span>字，<span class="yinhao">「卿」</span>字衍。</span>委以心膂；帝舅散騎常侍王延、尙書何綏、太史令高堂沖，並參機密。越疑朝臣貳於己，<span class="jiazhu">散，悉亶翻。騎，奇寄翻。朝，直遙翻。</span>劉輿、潘滔勸越悉誅播等。越乃誣播等欲爲亂，乙丑，遣平東將軍王秉帥甲士三千入宮，執播等十餘人於帝側，付廷尉，殺之。<span class="jiazhu">越因繆播兄弟以克河間，今又殺之，權勢之爭可畏哉！帥，讀曰率。</span>帝歎息流涕而已。</p>
<p class="em2 strong" id="p6"><a class="gg-link" href="#p6" onclick="return changeColor(this);"></a>綏，曾之孫也。初，何曾侍武帝宴，退，謂諸子曰：<span class="yinhao">「主上開創大業，吾每宴見，<span class="jiazhu">見，賢遍翻。</span>未嘗聞經國遠圖，惟說平生常事，非貽厥孫謀之道也；及身而已，後嗣其殆乎！<span class="jiazhu">嗣，祥吏翻。</span>汝輩猶可以免；」</span>指諸孫曰：<span class="yinhao">「此屬必及於難。」</span><span class="jiazhu">難，乃旦翻。</span>及綏死，兄嵩哭之曰：<span class="yinhao">「我祖其殆聖乎！」</span>曾日食萬錢，猶云無下箸處。<span class="jiazhu">著，遲據翻，梜也。</span>子劭，日食二萬。綏及弟機、羨，汰侈尤甚；與人書疏，詞禮簡傲。河內王尼見綏書，謂人曰：<span class="yinhao">「伯蔚居亂世而矜豪乃爾，其能免乎！」</span>人曰：<span class="yinhao">「伯蔚聞卿言，必相危害。」</span>尼曰：<span class="yinhao">「伯蔚比聞我言，自已死矣！」</span><span class="jiazhu">何綏，字伯蔚。比，必寐翻，及也。蔚，紆勿翻。</span>永嘉之末，何氏無遺種。<span class="jiazhu">種，章勇翻。</span></p>
<p class="margin2" id="p7"><a class="gg-link" href="#p7" onclick="return changeColor(this);"></a>臣光曰：何曾議<span class="jiaozhusup">〔章：甲十行本「議」作「護」；孔本同。〕</span>武帝偷惰，取過目前，不爲遠慮；知天下將亂，子孫必與其憂；<span class="jiazhu">與，讀曰預。</span>何其明也！然身爲僭侈，使子孫承流，卒以驕奢亡族，<span class="jiazhu">卒，子恤翻。</span>其明安在哉！且身爲宰相，知其君之過，不以告而私語於家，非忠臣也。</p>
<p class="em2 strong" id="p8"><a class="gg-link" href="#p8" onclick="return changeColor(this);"></a><span class="yinwen">4</span>太傅越以王敦爲楊州刺史。<span class="jiazhu">爲敦亂東晉張本。</span></p>
<p class="em2 strong" id="p9"><a class="gg-link" href="#p9" onclick="return changeColor(this);"></a><span class="yinwen">5</span>劉寔連年請老，朝廷不許。尙書左丞劉坦上言：<span class="yinhao">「古之養老，以不事爲憂，<span class="jiazhu">不事，謂不使任事也。</span>不以吏之爲重，謂宜聽寔所守。」</span>丁卯，詔寔以侯就第。以王衍爲太尉。</p>
<p class="em2 strong" id="p10"><a class="gg-link" href="#p10" onclick="return changeColor(this);"></a>太傅越解兗州牧，領司徒。越以頃來興事，多由殿省，<span class="jiazhu">謂誅楊駿，廢賈后，誅趙王倫、齊王冏及討成都王穎，及羊后、太子覃屢廢屢立，皆殿中人爲之。</span>乃奏宿衞有侯爵者皆罷之。時殿中武官並封侯，由是出者略盡，皆泣涕而去。更使右衞將軍何倫、左衞將軍王秉領東海國兵數百人宿衞。<span class="jiazhu">自是帝左右皆越私人。</span></p>
<p class="em2 strong" id="p11"><a class="gg-link" href="#p11" onclick="return changeColor(this);"></a><span class="yinwen">6</span>左積弩將軍朱誕奔漢，<span class="jiazhu">武帝泰始四年，罷振威、揚威護軍，置左右積弩將軍。</span>具陳洛陽孤弱，勸漢主淵攻之。淵以誕爲前鋒都督，以滅晉大將軍劉景爲大都督，將兵攻黎陽，克之；又敗王堪於延津，沈男女三萬餘人於河。<span class="jiazhu">敗，補邁翻。沈，持林翻。</span>淵聞之，怒曰：<span class="yinhao">「景何面復見朕！<span class="jiazhu">復，扶又翻。</span>且天道豈能容之！吾所欲除者，司馬氏耳，細民何罪！」</span>黜景爲平虜將軍。<span class="jiazhu">劉淵之識略，非聰、曜所能及也。</span></p>
<p class="em2 strong" id="p12"><a class="gg-link" href="#p12" onclick="return changeColor(this);"></a><span class="yinwen">7</span>夏，大旱，江、漢、河、洛皆竭，可涉。<span class="jiazhu">川竭，亡國之徵。</span></p>
<p class="em2 strong" id="p13"><a class="gg-link" href="#p13" onclick="return changeColor(this);"></a><span class="yinwen">8</span>漢安東大將軍石勒寇鉅鹿、常山，衆至十餘萬，集衣冠人物，別爲君子營。<span class="jiazhu">石勒起於胡羯餓隸而能如此，此其所以能跨有中原也。</span>以趙郡張賓爲謀主，刁膺爲股肱，夔安、孔萇、支雄、桃豹、逯明爲爪牙。<span class="jiazhu"><span class="shu-ming">姓譜</span>：夔子之後，以國爲姓。後趙<span class="shu-ming">支雄傳</span>云，其先，月支胡人也。桃，春秋魯邑，以邑爲姓；一曰：古高士左伯桃之後。逯，盧谷翻。</span>幷州諸胡羯多從之。<span class="jiazhu">羯，居謁翻。</span></p>
<p class="em2 strong" id="p14"><a class="gg-link" href="#p14" onclick="return changeColor(this);"></a>初，張賓好讀書，<span class="jiazhu">好，呼到翻。</span>闊達有大志，常自比張子房。及石勒徇山東，賓謂所親曰：<span class="yinhao">「吾歷觀諸將，無如此胡將軍者，<span class="jiazhu">勒，本胡也，故謂之胡將軍。</span>可與共成大業！」</span>乃提劍詣軍門，大呼請見，勒亦未之奇也。賓數以策干勒，<span class="jiazhu">呼，火故翻。數，所角翻。</span>已而皆如所言；勒由是奇之，署爲軍功曹，動靜咨之。</p>
<p class="em2 strong" id="p15"><a class="gg-link" href="#p15" onclick="return changeColor(this);"></a><span class="yinwen">9</span>漢主淵以王彌爲侍中、都督青·徐·兗·豫·荊·揚六州諸軍事、征東大將軍、青州牧，與楚王聰共攻壺關，以石勒爲前鋒都督。劉琨遣護軍黃肅、韓述救之，聰敗述於西澗，勒敗肅於封田，皆殺之。<span class="jiazhu">西澗、封田，皆當在壺關東南。敗，補邁翻。<span class="shu-ming">考異</span>曰：<span class="shu-ming">石勒載記</span><span class="yinhao">「肅」</span>作<span class="yinhao">「秀」</span>，<span class="yinhao">「封」</span>作<span class="yinhao">「白」</span>。今從<span class="shu-ming">十六國春秋</span>及<span class="shu-ming">劉琨集</span>。</span></p>
<p class="em2 strong" id="p16"><a class="gg-link" href="#p16" onclick="return changeColor(this);"></a>太傅越遣淮南內史王曠、<span class="jiazhu"><span class="shu-ming">考異</span>曰：<span class="shu-ming">十六國春秋</span>作<span class="yinhao">「王廣」</span>，今從<span class="shu-ming">帝紀</span>。</span>將軍施融、曹超將兵拒聰等。曠濟河，欲長驅而前，融曰：<span class="yinhao">「彼乘險間出，<span class="jiazhu">間，古莧翻。</span>我雖有數萬之衆，猶是一軍獨受敵也。且當阻水爲固以量形勢，<span class="jiazhu">量，音良。</span>然後圖之。」</span>曠怒曰：<span class="yinhao">「君欲沮衆邪！」</span><span class="jiazhu">沮，在呂翻。</span>融退曰：<span class="yinhao">「彼善用兵，曠闇於事勢，吾屬今必死矣！」</span>曠等於<span class="jiaozhusup">〔章：甲十一行本「於」作「踰」；乙十一行本同；孔本同；張校同；退齋校同。〕</span>太行<span class="jiazhu">行，戶剛翻。</span>與聰遇，戰於長平之間，曠兵大敗，融、超皆死。</p>
<p class="em2 strong" id="p17"><a class="gg-link" href="#p17" onclick="return changeColor(this);"></a>聰遂破屯留、長子，<span class="jiazhu">屯，音純。</span>凡斬獲萬九千級。上黨太守龐淳以壺關降漢。<span class="jiazhu">降，戶江翻。<span class="shu-ming">考異</span>曰：<span class="shu-ming">十六國春秋</span>作<span class="yinhao">「劉惇」</span>，<span class="shu-ming">劉琨傳</span>作<span class="yinhao">「襲醇」</span>。今從<span class="shu-ming">帝紀</span>。</span>劉琨以都尉張倚領上黨太守，據襄垣。<span class="jiazhu">襄垣縣，屬上黨郡。宋白曰：襄垣，趙襄子所築，因以爲名。</span></p>
<p class="em2 strong" id="p18"><a class="gg-link" href="#p18" onclick="return changeColor(this);"></a>初，匈奴劉猛死，<span class="jiazhu">見七十九卷武帝泰始八年。</span>右賢王去卑之子誥升爰代領其衆。誥升爰卒，子虎立，居新興，號鐵弗氏，<span class="jiazhu">鐵弗氏之後爲赫連勃勃。</span>與白部鮮卑皆附於漢。<span class="jiazhu">考洪曰：<span class="shu-ming">劉琨集</span>作<span class="yinhao">「百部」</span>，今從<span class="shu-ming">後魏書</span>、<span class="shu-ming">晉書</span>。</span>劉琨自將擊虎，<span class="jiazhu">將，卽亮翻。<span class="shu-ming">考異</span>曰：<span class="shu-ming">帝紀</span>：<span class="yinhao">「七月，劉聰及王彌圍壺關，琨使兵救之，爲聰所敗。王廣等及聰戰，又敗。龐惇以郡降賊。」</span><span class="shu-ming">十六國春秋</span>：<span class="yinhao">「淵五月，遣聰攻壺關，敗韓述、黃肅。六月，晉遣王廣等來討。七月，戰於長平，晉師敗，劉惇以壺關降。」</span>按<span class="shu-ming">劉琨集</span>載六月癸巳，琨<span class="shu-ming">答太傅府書</span>曰：<span class="yinhao">「聰、彌入上黨，龐惇不能禦。」</span>又曰：<span class="yinhao">「安居失利，韓述授首，封田之敗，黃肅不還，浹辰之間，名將仍殄。」</span>又曰：<span class="yinhao">「卽重遣江陶都尉張倚領上黨太守，疾據襄垣；續遣鷹揚將軍趙擬、梁余都尉李茂與倚倂力，輕行夜襲。賊捐棄輜車，宵遁而退，追尋討截，獲三分之二。當聰、彌之未走，烏丸、劉虎構爲變逆，西招白部，遣使致任，稱臣於淵，殘州困弱，內外受敵，輒背聰而討虎，自四月八日攻圍。」</span>然則琨討虎以上事，皆在四月以前也。蓋<span class="shu-ming">晉</span>、<span class="shu-ming">漢</span>二<span class="shu-ming">史</span>，皆據奏報，事畢而言之；今依<span class="shu-ming">琨集</span>爲定。</span>劉聰遣兵襲晉陽，不克。</p>
<p class="em2 strong" id="p19"><a class="gg-link" href="#p19" onclick="return changeColor(this);"></a><span class="yinwen">10</span>五月，漢主淵封子裕爲齊王，隆爲魯王。</p>
<p class="em2 strong" id="p20"><a class="gg-link" href="#p20" onclick="return changeColor(this);"></a><span class="yinwen">11</span>秋，八月，漢主淵命楚王聰等進攻洛陽；詔平北將軍曹武等拒之，皆爲聰所敗。<span class="jiazhu">敗，補邁翻。</span>聰長驅至宜陽，自恃驟勝，怠不設備。九月，弘農太守垣延詐降，<span class="jiazhu">垣，姓；延，名。降，戶江翻。</span>夜襲聰軍，聰大敗而還。</p>
<p class="em2 strong" id="p21"><a class="gg-link" href="#p21" onclick="return changeColor(this);"></a>王浚遣祁弘與鮮卑段務勿塵擊石勒于飛龍山，<span class="jiazhu"><span class="shu-ming">隋·地理志</span>，恆山郡石邑縣有飛龍山。<span class="shu-ming">括地志</span>：封龍山，一名飛龍山，在恆山鹿泉縣南四十五里。</span>大破之，勒退屯黎陽。</p>
<p class="em2 strong" id="p22"><a class="gg-link" href="#p22" onclick="return changeColor(this);"></a><span class="yinwen">12</span>冬，十月，漢主淵復遣楚王聰、王彌、始安王曜、汝陰王景帥精騎五萬寇洛陽，<span class="jiazhu">復，扶又翻。帥，讀曰率。騎，奇寄翻。</span>大司空鴈門剛穆公呼延翼帥步卒繼之。<span class="jiazhu"><span class="shu-ming">北狄傳</span>，匈奴四姓，有呼延氏、卜氏、蘭氏、喬氏，而呼延氏最貴。</span>丙辰，聰等至宜陽。朝廷以漢兵新敗，不意其復至，大懼。辛酉，聰屯西明門。<span class="jiazhu">西明門，洛城西面南頭第二門也。</span>北宮純等夜帥勇士千餘人出攻漢壁，斬其征虜將軍呼延顥。壬戌，聰南屯洛水。<span class="jiazhu">洛水，過洛城南。</span>乙丑，呼延翼爲其下所殺，其衆自大陽潰歸。淵敕聰等還師；聰表稱晉兵微弱，不可以翼、顥死故還師，固請留攻洛陽，淵許之。太傅越嬰城自守。戊寅，聰親祈嵩山，<span class="jiazhu">嵩山，在河南陽城縣。</span>留平晉將軍安陽哀王厲、冠軍將軍呼延朗督攝留軍；<span class="jiazhu">冠，古玩翻。</span>太傅參軍孫詢說越乘虛出擊朗，斬之，<span class="jiazhu">說，輸芮翻。</span>厲赴水死。王彌謂聰曰：<span class="yinhao">「今軍旣失利，洛陽守備猶固，運車在陝，糧食不支數日。<span class="jiazhu">聰自宜陽而東，又南進，屯于洛水，旣爲晉所敗，運車在陝，糧道隔絕。陝，失冉翻。</span>殿下不如與龍驤還平陽，<span class="jiazhu">淵以族子曜爲龍驤大將軍。驤，思將翻。</span>裹糧發卒，更爲後舉；下官亦收兵穀，待命於兗、豫，不亦可乎！」</span>聰自以請留，未敢還。宣于脩之言於淵曰：<span class="yinhao">「歲在辛未，乃得洛陽。今晉氣猶盛，大軍不歸，必敗。」</span>淵乃召聰等還。</p>
<p class="em2 strong" id="p23"><a class="gg-link" href="#p23" onclick="return changeColor(this);"></a><span class="yinwen">13</span>天水人訇琦等<span class="jiazhu">訇，呼宏翻。</span>殺成太尉李離、尙書令閻式，以梓潼降羅尙；<span class="jiazhu">降，戶江翻。</span>成主雄遣太傅驤、司徒雲、司空璜攻之，不克，雲、璜戰死。</p>
<p class="em2 strong" id="p24"><a class="gg-link" href="#p24" onclick="return changeColor(this);"></a>初，譙周有子居巴西，成巴西太守馬脫殺之，其子登詣劉弘請兵以復讎。弘表登爲梓潼內史，使自募巴、蜀流民，得二千人；西上，<span class="jiazhu">上，時掌翻。</span>至巴郡，從羅尙求益兵，不得。登進攻宕渠，<span class="jiazhu">宕渠縣，漢屬巴郡，自蜀以來，屬巴西郡。賢曰：宕渠故城，在今渠州流江縣東北。宕，徒浪翻。</span>斬馬脫，食其肝。會梓潼降，登進據涪城；<span class="jiazhu">涪，音浮。</span>雄自攻之，爲登所敗。<span class="jiazhu">敗，補邁翻。</span></p>
<p class="em2 strong" id="p25"><a class="gg-link" href="#p25" onclick="return changeColor(this);"></a><span class="yinwen">14</span>十一月，甲申，漢楚王聰、始安王曜歸于平陽。王彌南出轘轅，<span class="jiazhu">轘，音環。</span>流民之在潁川、襄城、汝南、南陽、河南者數萬家，<span class="jiazhu">襄陽縣，漢屬潁川郡，武帝泰始二年分立襄城郡。</span>素爲居民所苦，皆燒城邑，殺二千石、長吏以應彌。<span class="jiazhu">長，知兩翻。</span></p>
<p class="em2 strong" id="p26"><a class="gg-link" href="#p26" onclick="return changeColor(this);"></a><span class="yinwen">15</span>石勒寇信都，<span class="jiazhu">信都縣，漢屬信都國，後漢屬安平國，晉同。</span>殺冀州刺史王斌。<span class="jiazhu">斌，音彬。</span>王浚自領冀州。詔車騎將軍王堪、北中郎將裴憲將兵討勒，勒引兵還，拒之；魏郡太守劉矩以郡降勒。<span class="jiazhu">降，戶江翻。</span>勒至黎陽，裴憲棄軍奔淮南，王堪退保倉垣。<span class="jiazhu">倉垣城，在陳留浚儀縣。<span class="shu-ming">水經</span>：汴水出浚儀縣北，東逕倉垣城南，卽大梁縣之倉垣亭也，城臨汴水。</span></p>
<p class="em2 strong" id="p27"><a class="gg-link" href="#p27" onclick="return changeColor(this);"></a><span class="yinwen">16</span>十二月，漢主淵以陳留王歡樂爲太傅，<span class="jiazhu">樂，音洛。</span>楚王聰爲司徒，江都王延年爲大司空。遣都護大將軍曲陽王賢與征北大將軍劉靈、安北將軍趙固、平北將軍王桑，東屯內黃。<span class="jiazhu">內黃縣，屬魏郡。應劭曰：陳留有外黃，故加<span class="yinhao">「內」</span>云。</span>王彌表左長史曹嶷行安東將軍，東徇青州，且迎其家；淵許之。<span class="jiazhu">嶷，魚力翻。爲曹嶷據青州張本。王彌家在東萊。</span></p>
<p class="em2 strong" id="p28"><a class="gg-link" href="#p28" onclick="return changeColor(this);"></a><span class="yinwen">17</span>初，東夷校尉勃海李臻，與王浚約共輔晉室，浚內有異志，臻恨之。和演之死也，<span class="jiazhu">見八十五卷惠帝永興元年。</span>別駕昌黎王誕亡歸李臻，說臻舉兵討浚。臻遣其子成將兵擊浚。<span class="jiazhu"><span class="shu-ming">考異</span>曰：<span class="shu-ming">燕書·王誕傳</span>，<span class="yinhao">「成」</span>作<span class="yinhao">「咸」</span>，今從<span class="shu-ming">李洪傳</span>。說，輸芮翻。</span>遼東太守龐本，素與臻有隙，乘虛襲殺臻，遣人殺成於無慮。<span class="jiazhu">無慮縣，前漢屬遼東，後漢屬遼東屬國，晉省。應劭曰：慮，音閭，<span class="shu-ming">周禮</span>所謂<span class="yinhao">「其山毉巫閭」</span>是也。</span>誕亡歸慕容廆。詔以勃海封釋代臻爲東夷校尉，龐本復謀殺之；<span class="jiazhu">廆，乎罪翻。復，扶又翻。</span>釋子悛勸釋伏兵請本，收斬之，悉誅其家。<span class="jiazhu">悛，七倫翻，又且緣翻。</span></p>
<div class="yt" id="y310"><p class="strong" id="p29"><a class="gg-link" href="#p29" onclick="return changeColor(this);"></a><span class="section" id="title-4"><span data-head-description="孝懷皇帝中" data-head-level="h4" data-head-title="永嘉四年">四年</span></span><span class="biaozhusup" data-rel="">（庚午、三一○年）</span></p></div>
<p class="em2 strong" id="p30"><a class="gg-link" href="#p30" onclick="return changeColor(this);"></a><span class="yinwen">1</span>春，正月，乙丑朔，大赦。</p>
<p class="em2 strong" id="p31"><a class="gg-link" href="#p31" onclick="return changeColor(this);"></a><span class="yinwen">2</span>漢主淵立單徵女爲皇后，<span class="jiazhu">單徵，氐酋也，歸漢見上卷二年。單，音善。</span>梁王和爲皇太子，大赦；封子义爲北海王；以長樂王洋爲大司馬。<span class="jiazhu">樂，音洛。</span></p>
<p class="em2 strong" id="p32"><a class="gg-link" href="#p32" onclick="return changeColor(this);"></a><span class="yinwen">3</span>漢鎭東大將軍石勒濟河，拔白馬，王彌以三萬衆會之，共寇徐、豫、兗州。二月，勒襲鄄城，<span class="jiazhu">鄄，音絹。</span>殺兗州刺史袁孚，遂拔倉垣，殺王堪。復北濟河，攻冀州諸郡，<span class="jiazhu">復，扶又翻。</span>民從之者九萬餘口。</p>
<p class="em2 strong" id="p33"><a class="gg-link" href="#p33" onclick="return changeColor(this);"></a><span class="yinwen">4</span>成太尉李國鎭巴西，帳下文石殺國，以巴西降羅尙。<span class="jiazhu">降，戶江翻。</span></p>
<p class="em2 strong" id="p34"><a class="gg-link" href="#p34" onclick="return changeColor(this);"></a><span class="yinwen">5</span>太傅越徵建威將軍吳興錢璯<span class="jiazhu">吳分吳郡、丹陽置吳興郡，以自烏程興故也。璯，黃外翻。</span>及揚州刺史王敦。璯謀殺敦以反，敦奔建業，告琅邪王睿。璯遂反，進寇陽羨，<span class="jiazhu">陽羨縣，前漢屬會稽郡，後漢屬吳郡，自吳以來，分屬吳興郡。賢曰：陽羨故城，在今常州義興縣南。</span>睿遣將軍郭逸等討之；周玘糾合鄕里，與逸等共討璯，斬之。玘三定江南，<span class="jiazhu">惠帝永興元年討石冰，永嘉元年討陳敏，今又誅璯，是三定江南。</span>睿以玘爲吳興太守，於其鄕里置義興郡，以旌之。<span class="jiazhu">時分吳興之陽羨及長城縣之西鄕、丹陽之永世爲義興郡。</span></p>
<p class="em2 strong" id="p35"><a class="gg-link" href="#p35" onclick="return changeColor(this);"></a><span class="yinwen">6</span>曹嶷自大梁引兵而東，所至皆下，遂克東平，進攻琅邪。</p>
<p class="em2 strong" id="p36"><a class="gg-link" href="#p36" onclick="return changeColor(this);"></a><span class="yinwen">7</span>夏，四月，王浚將祁弘敗漢冀州刺史劉靈於廣宗，殺之。<span class="jiazhu">將，卽亮翻，下同。廣宗縣，漢屬鉅鹿郡，晉屬安平國。敗，補邁翻。</span></p>
<p class="em2 strong" id="p37"><a class="gg-link" href="#p37" onclick="return changeColor(this);"></a><span class="yinwen">8</span>成主雄謂其將張寶曰：<span class="yinhao">「汝能得梓潼，吾以李離之官賞汝。」</span>寶乃先殺人而亡奔梓潼，訇琦等信之，委以心腹。會羅尙遣使至梓潼，<span class="jiazhu">使，疏吏翻。</span>琦等出送<span class="jiaozhusup">〔嚴：「送」改「迎」。〕</span>之；寶從後閉門，琦等奔巴西。雄以寶爲太尉。</p>
<p class="em2 strong" id="p38"><a class="gg-link" href="#p38" onclick="return changeColor(this);"></a><span class="yinwen">9</span>幽、幷、司、冀、秦、雍六州大蝗，食草木、牛馬毛皆盡。<span class="jiazhu">雍，於用翻。</span></p>
<p class="em2 strong" id="p39"><a class="gg-link" href="#p39" onclick="return changeColor(this);"></a><span class="yinwen">10</span>秋，七月，漢楚王聰、始安王曜、石勒及安北大將軍趙國<span class="jiaozhusup">〔嚴：「國」改「固」。〕</span>圍河內太守裴整于懷，詔征虜將軍宋抽救懷。勒與平北大將軍王桑逆擊抽，殺之；河內人執整以降，<span class="jiazhu">降，戶江翻。</span>漢主淵以整爲尙書左丞。河內督將郭默收整餘衆，自爲塢主，<span class="jiazhu">城之小者曰塢。天下兵爭，聚衆築塢以自守；未有朝命，故自爲塢主。將，卽亮翻。</span>劉琨以默爲河內太守。</p>
<p class="em2 strong" id="p40"><a class="gg-link" href="#p40" onclick="return changeColor(this);"></a><span class="yinwen">11</span>羅尙卒於巴郡，詔以長沙太守下邳皮素代之。<span class="jiazhu"><span class="shu-ming">姓譜</span>：皮姓，樊仲皮之後。</span></p>
<p class="em2 strong" id="p41"><a class="gg-link" href="#p41" onclick="return changeColor(this);"></a><span class="yinwen">12</span>庚午，漢主淵寢疾；辛未，以陳留王歡樂爲太宰，長樂王洋爲太傅，<span class="jiazhu">樂，音洛。</span>江都王延年爲太保，楚王聰爲大司馬、大單于，並錄尙書事。置單于臺於平陽西。<span class="jiazhu">單，音蟬。</span>以齊王裕爲大司徒，魯王隆爲尙書令，北海王义爲撫軍大將軍、領司隸校尉，始安王曜爲征討大都督、領單于左輔，廷尉喬智明爲冠軍大將軍、領單于右輔，光祿大夫劉殷爲左僕射，王育爲右僕射，任顗爲吏部尙書，<span class="jiazhu">任，音壬。顗，魚豈翻。</span>朱紀爲中書監，護軍馬景領左衞將軍，永安王安國領右衞將軍，安昌王盛、安邑王欽、西陽王璿皆領武衞將軍，分典禁兵。<span class="jiazhu">璿，旬緣翻。</span>初，盛少時，不好讀書，<span class="jiazhu">少，詩照翻。好，呼到翻。</span>唯讀<span class="shu-ming">孝經</span>、<span class="shu-ming">論語</span>，曰：<span class="yinhao">「誦此能行，足矣，安用多誦而不行乎！」</span>李熹見之，歎曰：<span class="yinhao">「望之如可易，<span class="jiazhu">易，弋豉翻，慢易也。</span>及至，肅如嚴君，可謂君子矣！」</span>淵以其忠篤，故臨終委以要任。丁丑，淵召太宰歡樂等入禁中，受遺詔輔政。己卯，淵卒；<span class="jiazhu"><span class="shu-ming">考異</span>曰：<span class="shu-ming">十六國春秋</span>：<span class="yinhao">「八月丁丑，淵召太宰歡樂等受遺詔，己卯卒，辛未葬。」</span>按<span class="shu-ming">長曆</span>，七月壬戌朔，十六日丁丑，十八日己卯，八月辛卯朔，無丁丑、己卯及辛未。辛未乃九月十一日。蓋淵以七月卒，九月葬。<span class="shu-ming">十六國春秋</span>誤也。</span>太子和卽位。<span class="jiazhu">和，字玄泰，淵之嫡子。</span></p>
<p class="em2 strong" id="p42"><a class="gg-link" href="#p42" onclick="return changeColor(this);"></a>和性猜忌無恩。宗正呼延攸，翼之子也，淵以其無才行，終身不遷官；侍中劉乘，素惡楚王聰；衞尉西昌王銳，恥不預顧命；乃相與謀，說和曰：<span class="yinhao">「先帝不惟輕重之勢，使三王總強兵於內，<span class="jiazhu">惟，思也。三王，謂安昌王盛、安邑王欽、西陽王璿也；或曰：三王，謂齊王裕、魯王隆、北海王义。行，下孟翻。惡，烏路翻。說，輸芮翻。</span>大司馬擁十萬衆屯於近郊，<span class="jiazhu">謂聰屯平陽西也。</span>陛下便爲寄坐耳。<span class="jiazhu">言大權非己出，託位於臣民之上，勢同寄寓也。坐，徂臥翻。</span>宜早爲之計。」</span>和，攸之甥也，深信之。辛巳夜，召安昌王盛、安邑王欽等告之。盛曰：<span class="yinhao">「先帝梓宮在殯，四王未有逆節，<span class="jiazhu">聰，淵之第四子，故曰四王。或曰：謂聰、裕、隆、义也。</span>一旦自相魚肉，天下謂陛下何！且大業甫爾，陛下勿信讒夫之言以疑兄弟；兄弟尙不可信，他人誰足信哉！」</span>攸、銳怒之曰：<span class="yinhao">「今日之議，理無有二，領軍是何言乎！」</span>命左右刃之。盛旣死，欽懼曰：<span class="yinhao">「惟陛下命。」</span>壬午，銳帥馬景攻楚王聰于單于臺，<span class="jiazhu">單，音蟬。</span>攸帥永安王安國攻齊王裕于司徒府，乘帥安邑王欽攻魯王隆，使尙書田密、武衞將軍劉璿攻北海王义。密、璿挾义斬關歸于聰，聰命貫甲以待之。<span class="jiazhu">貫甲，擐甲也。帥，讀曰率。</span>銳知聰有備，馳還，與攸、乘共攻隆、裕。攸、乘疑安國、欽有異志，殺之；是日，斬裕，癸未，斬隆。甲申，聰攻西明門，克之；<span class="jiazhu">劉淵都平陽，諸城門皆用洛陽諸城門名。</span>銳等走入南宮，前鋒隨之。乙酉，殺和於光極西室，<span class="jiazhu">劉淵起光極殿於平陽。</span>收銳、攸、乘，梟首通衢。<span class="jiazhu">梟，堅堯翻。</span></p>
<p class="em2 strong" id="p43"><a class="gg-link" href="#p43" onclick="return changeColor(this);"></a>羣臣請聰卽帝位；聰以北海王义，單后之子也，以位讓之。<span class="jiazhu"><span class="shu-ming">考異</span>曰：<span class="shu-ming">載記</span>作<span class="yinhao">「乂」</span>。按<span class="shu-ming">十六國春秋</span>作<span class="yinhao">「义」</span>，今從之。</span>义涕泣固請，聰久而許之，曰：<span class="yinhao">「义及羣公正以禍難尙殷，貪孤年長故耳。<span class="jiazhu">難，乃旦翻。長，知兩翻。</span>此家國之事，孤何敢辭！俟义年長，當以大業歸之。」</span>遂卽位。<span class="jiazhu">聰，字玄明，淵第四子。</span>大赦，改元光興。尊單氏曰皇太后，其母張氏曰帝太后。以义爲皇太弟、領大單于、大司徒。立其妻呼延氏爲皇后。呼延氏，淵后之從父妹也。<span class="jiazhu">從，才用翻。</span>封其子粲爲河內王，易爲河間王，翼爲彭城王，悝爲高平王；<span class="jiazhu">悝，苦回翻。</span>仍以粲爲撫軍大將軍、都督中外諸軍事。以石勒爲幷州刺史，封汲郡公。</p>
<p class="em2 strong" id="p44"><a class="gg-link" href="#p44" onclick="return changeColor(this);"></a><span class="yinwen">13</span>略陽臨渭氐酋蒲洪，驍勇多權略，羣氐畏服之。<span class="jiazhu"><span class="shu-ming">晉志</span>，略陽郡有臨渭縣，蓋魏所置也。<span class="shu-ming">載記</span>曰：氐之先，蓋有扈氏之苗裔，世爲西戎酋長。洪家池中生蒲，長五丈五，節如竹形，時咸謂之<span class="yinhao">「蒲家」</span>，因以爲氏。其後，洪以讖文有<span class="yinhao">「草付應王」</span>，又其孫堅背文有<span class="yinhao">「艸付」</span>字，遂改姓苻氏。</span>漢主聰遣使拜洪平遠將軍，洪不受，自稱護氐校尉、秦州刺史、略陽公。<span class="jiazhu">蒲洪事始此。</span></p>
<p class="em2 strong" id="p45"><a class="gg-link" href="#p45" onclick="return changeColor(this);"></a><span class="yinwen">14</span>九月，辛未，葬漢主淵于永光陵，諡曰光文皇帝，廟號高祖。</p>
<p class="em2 strong" id="p46"><a class="gg-link" href="#p46" onclick="return changeColor(this);"></a><span class="yinwen">15</span>雍州流民多在南陽，詔書遣還鄕里。流民以關中荒殘，皆不願歸；征南將軍山簡、南中郎將杜蕤各遣兵送之，促期令發。京兆王如遂潛結壯士，夜襲二軍，破之。<span class="jiazhu">二軍，山簡及杜蕤所遣之軍也。</span>於是馮翊嚴嶷、<span class="jiazhu">嶷，魚力翻。</span>京兆侯脫各聚衆攻城鎭，殺令長以應之，<span class="jiazhu">長，知兩翻。</span>未幾，衆至四五萬，<span class="jiazhu">幾，居豈翻。</span>自號大將軍、領司·雍二州牧，<span class="jiazhu">雍，於用翻。</span>稱藩于漢。</p>
<p class="em2 strong" id="p47"><a class="gg-link" href="#p47" onclick="return changeColor(this);"></a><span class="yinwen">16</span>冬，十月，漢河內王粲、始安王曜及王彌帥衆四萬寇洛陽，石勒帥騎二萬會粲于大陽，敗監軍裴邈于澠池，<span class="jiazhu">帥，讀曰率。敗，補邁翻；下同。澠，彌兗翻。</span>遂長驅入洛川。粲出轘轅，掠梁、陳、汝、潁間。<span class="jiazhu">轘，音還。</span>勒出成皋關，<span class="jiazhu"><span class="shu-ming">晉志</span>，河南成皋縣有關。</span>壬寅，圍陳留太守王讚於倉垣，爲讚所敗，退屯文石津。<span class="jiazhu">據<span class="shu-ming">帝紀</span>，文石津在河北。又據永嘉六年，勒自葛陂北行，至東燕，使孔萇自文石津潛渡枋頭，取向水船，則文石津在東燕之東北，枋頭之東南。</span></p>
<p class="em2 strong" id="p48"><a class="gg-link" href="#p48" onclick="return changeColor(this);"></a><span class="yinwen">17</span>劉琨自將討劉虎及白部，<span class="jiazhu">白部，鮮卑也。琨以劉虎及白部皆附漢，故討之。</span>遣使卑辭厚禮說鮮卑拓拔猗盧以請兵。<span class="jiazhu">說，輸芮翻。</span>猗盧使其弟弗之子鬱律帥騎二萬助之，遂破劉虎、白部，屠其營。琨與猗盧結爲兄弟，表猗盧爲大單于，以代郡封之爲代公。時代郡屬幽州，王浚不許，遣兵擊猗盧，猗盧拒破之。浚由是與琨有隙。</p>
<p class="em2 strong" id="p49"><a class="gg-link" href="#p49" onclick="return changeColor(this);"></a>猗盧以封邑去國懸遠，民不相接，乃帥部落萬餘家自雲中入鴈門，從琨求陘北之地。<span class="jiazhu">陘北，石陘關之北也。陘，音刑。</span>琨不能制，且欲倚之爲援，乃徙樓煩、馬邑、陰館、繁畤、崞五縣民於陘南，<span class="jiazhu">樓煩，匈奴之所居，其地在北河之南；今嵐州樓煩郡，非古樓煩也。漢馬邑縣，唐之大同軍是其地。漢陰館縣，在句注西北。繁畤縣，在武州川。崞縣，爲北齊北顯州平寇縣。今五縣雖存，皆非古縣地矣。陘，謂陘嶺。陘，音刑。</span>以其地與猗盧；<span class="jiazhu"><span class="shu-ming">考異</span>曰：<span class="shu-ming">懷帝紀</span>：<span class="yinhao">「永嘉五年，十一月，猗盧寇太原，劉琨徙五縣居之。六年，八月，辛亥，劉琨乞師于猗盧，表盧爲代公。」</span><span class="shu-ming">宋書·索虜傳</span>在永嘉三年。<span class="shu-ming">晉春秋</span>在永嘉四年，且云：<span class="yinhao">「猗盧率萬餘家避難，自雲中入鴈門。」</span><span class="shu-ming">後魏·序紀</span>在穆帝三年，卽永嘉四年也。<span class="shu-ming">琨集</span>，永嘉四年，六月，癸巳，<span class="shu-ming">上太傅府牋</span>，云<span class="yinhao">「盧感封代之恩」</span>，故知在四年六月之前。又琨<span class="shu-ming">與丞相牋</span>曰：<span class="yinhao">「昔車騎感猗㐌救州之勳，表以代郡封㐌爲代公，見聽。時大駕在長安，會值戎事，道路不通，竟未施行。盧以封事見託，琨實爲表上，追述車騎前意，卽蒙聽許，遣兼謁者僕射拜盧，賜印及符册，浚以此見責。戎狄封華郡，誠爲失禮；然蓋以救弊耳，亦猶浚先以遼西封務勿塵。此禮之失，浚實啓之。浚遂與盧爭代郡，舉兵擊盧，爲所破，紛錯之由，始結於此。鴈門郡有五縣在陘北，盧新幷塵官，國甚強盛，從琨求陘北地，以並遣三萬餘家，散在五縣間，旣非所制；又於琨殘弱之計，得相聚集，未爲失宜，卽徙陘北五縣著陘南。盧因移，頗侵逼浚西陲圍塞諸軍營，浚不復見恕危弱而見罪責。」</span>以此觀之，盧非避難而來也。</span>由是猗盧益盛。</p>
<p class="em2 strong" id="p50"><a class="gg-link" href="#p50" onclick="return changeColor(this);"></a>琨遣使言於太傅越，請出兵共討劉聰、石勒；越忌苟晞及豫州刺史馮嵩，<span class="jiazhu">越、晞有隙，事見上卷二年。嵩蓋亦不心附越者。</span>恐爲後患，不許。琨乃謝猗盧之兵，遣歸國。<span class="jiazhu"><span class="shu-ming">考異</span>曰：<span class="shu-ming">後魏·序紀</span>曰：<span class="yinhao">「劉琨乞師救洛，穆帝遣步騎二萬助之，東海王越以洛陽饑荒，不許。」</span>按琨<span class="shu-ming">與丞相牋</span>曰：<span class="yinhao">「琨傾身竭辭，北和猗盧，遂引大衆，躬啓戎行。卽具白太傅，切陳愚見，取賊之計，聰宜時討，勒不可縱。而宰相意異，所慮不同；更憂苟晞、馮嵩之徒而稽二寇之誅，遣使節抑，挫臣銳氣。臣卽解甲，遣盧衆歸國。」</span>若猗盧果遣衆赴洛，琨牋安得不言也！</span></p>
<p class="em2 strong" id="p51"><a class="gg-link" href="#p51" onclick="return changeColor(this);"></a>劉虎收餘衆，西渡河，居朔方肆盧川，<span class="jiazhu">肆盧川，在朔方塞內，後拓跋氏於其地置肆盧郡，眞君七年，倂入秀容郡。魏收<span class="shu-ming">地形志</span>，秀容郡秀容縣有肆盧城。</span>漢主聰以虎宗室，封樓煩公。</p>
<p class="em2 strong" id="p52"><a class="gg-link" href="#p52" onclick="return changeColor(this);"></a><span class="yinwen">18</span>壬子，以劉琨爲平北將軍，王浚爲司空，進鮮卑段務勿塵爲大單于。<span class="jiazhu">單，音蟬。</span></p>
<p class="em2 strong" id="p53"><a class="gg-link" href="#p53" onclick="return changeColor(this);"></a><span class="yinwen">19</span>京師饑困日甚，太傅越遣使以羽檄徵天下兵，使入援京師。帝謂使者曰：<span class="yinhao">「爲我語諸征、鎭，今日尙可救，後則無及矣！」</span>旣而卒無至者。<span class="jiazhu">爲，于僞翻。語，牛倨翻。卒，子恤翻。</span>征南將軍山簡遣督護王萬將兵入援，軍于涅陽，<span class="jiazhu">涅陽縣，屬南陽郡。應劭曰：在涅水之陽。師古曰；涅，音乃結翻。</span>爲王如所敗。<span class="jiazhu">敗，補邁翻。</span>如遂大掠沔、漢，進逼襄陽，簡嬰城自守。荊州刺史王澄<span class="jiazhu">澄時治江陵。</span>自將，欲援京師，至沶口，<span class="jiazhu"><span class="shu-ming">水經註</span>：零水上通梁州沔陽縣，東逕新城郡之沶鄕縣，謂之沶水；又東歷宜城西山，謂之沶溪；東流合於夷水，謂之沶口。楊正衡曰：沶，音怡。</span>聞簡敗，衆散而還。<span class="jiazhu">還，從宣翻，又如字。</span>朝議多欲遷都以避難，<span class="jiazhu">朝，直遙翻。難，乃旦翻。</span>王衍以爲不可，賣車牛以安衆心。山簡爲嚴嶷所逼，自襄陽徙屯夏口。<span class="jiazhu">夏，戶雅翻。</span></p>
<p class="em2 strong" id="p54"><a class="gg-link" href="#p54" onclick="return changeColor(this);"></a><span class="yinwen">20</span>石勒引兵濟河，將趣南陽，<span class="jiazhu">趣，七喻翻。</span>王如、侯脫、嚴嶷等聞之，遣衆一萬屯襄城以拒勒。勒擊之，盡俘其衆，進屯宛北。是時，侯脫據宛，<span class="jiazhu">宛，於元翻。</span>王如據穰。<span class="jiazhu">穰縣，漢屬南陽郡，晉屬義陽郡。</span>如素與脫不協，遣使重賂勒，結爲兄弟，說勒使攻脫。<span class="jiazhu">說，輸芮翻。</span>勒攻宛，克之；嚴嶷引兵救宛，不及而降。<span class="jiazhu">降，戶江翻。</span>勒斬脫；囚嶷，送于平陽，盡幷其衆。遂南寇襄陽，攻拔江西壘壁三十餘所。<span class="jiazhu">勒旣南寇襄陽，循漢而下，攻掠江西。</span>還，趣襄城，王如遣弟璃襲勒；勒迎擊，滅之，復屯江西。<span class="jiazhu">復，扶又翻。江西，大江之西也。趣，七喻翻。</span></p>
<p class="em2 strong" id="p55"><a class="gg-link" href="#p55" onclick="return changeColor(this);"></a><span class="yinwen">21</span>太傅越旣殺王延等，<span class="jiazhu">見上永嘉三年。</span>大失衆望；又以胡寇益盛，內不自安，乃戎服入見，<span class="jiazhu">見，賢遍翻。</span>請討石勒，且鎭集兗、豫。帝曰：<span class="yinhao">「今胡虜侵逼郊畿，人無固志，朝廷社稷，倚賴於公，豈可遠出以孤根本！」</span>對曰：<span class="yinhao">「臣出，幸而破賊，則國威可振，猶愈於坐待困窮也。」</span>十一月，甲戌，越帥甲士四萬向許昌，留妃裴氏、世子毗及龍驤將軍李惲、右衞將軍何倫守衞京師，<span class="jiazhu">帥，讀曰率。惲，於粉翻。</span>防察宮省；以潘滔爲河南尹，總留事。越表以行臺自隨，用太尉衍爲軍司，朝賢素望，悉爲佐吏，名將勁卒，咸入其府。<span class="jiazhu">朝，直遙翻。將，卽亮翻。</span>於是宮省無復守衞，荒饉日甚，殿內死人交橫；盜賊公行，府寺營署，並掘塹自守。<span class="jiazhu">塹，七豔翻。</span>越東屯項，以馮嵩爲左司馬，自領豫州牧。</p>
<p class="em2 strong" id="p56"><a class="gg-link" href="#p56" onclick="return changeColor(this);"></a>竟陵王楙白帝遣兵襲何倫，不克；帝委罪於楙，楙逃竄，得免。<span class="jiazhu">楙，卽東平王楙；帝踐阼，改封竟陵王。</span></p>
<p class="em2 strong" id="p57"><a class="gg-link" href="#p57" onclick="return changeColor(this);"></a><span class="yinwen">22</span>揚州都督周馥以洛陽孤危，上書請遷都壽春。太傅越以馥不先白己而直上書，大怒，召馥及淮南太守裴碩。馥不肯行，令碩帥兵先進。<span class="jiazhu">帥，讀曰率。</span>碩詐稱受越密旨，襲馥，爲馥所敗，<span class="jiazhu">敗，補邁翻。</span>退保東城。<span class="jiazhu">東城縣，漢屬九江郡，後漢屬下邳國，晉屬淮南郡。宋白曰：濠州定遠縣，漢東城縣地。</span></p>
<p class="em2 strong" id="p58"><a class="gg-link" href="#p58" onclick="return changeColor(this);"></a><span class="yinwen">23</span>詔加張軌鎭西將軍、都督隴右諸軍事。<span class="jiazhu"><span class="shu-ming">考異</span>曰：<span class="shu-ming">帝紀</span>云<span class="yinhao">「安西」</span>。按惠帝永興二年，已加軌安西將軍。今從<span class="shu-ming">本傳</span>。</span>光祿大夫傅祗、太常摯虞遺軌書，<span class="jiazhu">遺，于季翻。</span>告以京師飢匱。軌遣參軍杜勳獻馬五百匹，毯布三萬匹。<span class="jiazhu">毯布，織毳爲布也。毯，吐敢翻。</span></p>
<p class="em2 strong" id="p59"><a class="gg-link" href="#p59" onclick="return changeColor(this);"></a><span class="yinwen">24</span>成太傅驤攻譙登於涪城。羅尙子宇及參佐素惡登，不給其糧。<span class="jiazhu">涪，音浮。惡，烏路翻。</span>益州刺史皮素怒，欲治其罪；<span class="jiazhu">治，直之翻。</span>十二月，素至巴郡，羅宇使人夜殺素，建平都尉暴重殺宇，巴郡亂。驤知登食盡援絕，攻涪愈急。士民皆熏鼠食之，餓死甚衆，無一人離叛者。驤子壽先在登所，登乃歸之。<span class="jiazhu">永興元年，羅尙掠得驤妻及其子壽，因在登所。</span>三府官屬表巴東監軍南陽韓松爲益州刺史，<span class="jiazhu">三府，平西將軍府、益州刺史府、西戎校尉府，皆羅尙兼領者也。監，古銜翻。</span>治巴東。</p>
<p class="em2 strong" id="p60"><a class="gg-link" href="#p60" onclick="return changeColor(this);"></a><span class="yinwen">25</span>初，帝以王彌、石勒侵逼京畿，詔苟晞督帥州郡討之。<span class="jiazhu">帥，讀曰率。</span>會曹嶷破琅邪，<span class="jiazhu">嶷，魚力翻。</span>北收齊地，兵勢甚盛，苟純閉城自守。晞還救青州，與嶷連戰，破之。<span class="jiazhu">永嘉元年，苟晞討魏植，留弟純守青州。</span></p>
<p class="em2 strong" id="p61"><a class="gg-link" href="#p61" onclick="return changeColor(this);"></a><span class="yinwen">26</span>是歲，寧州刺史王遜到官，表李釗爲朱提太守。<span class="jiazhu">朱提，音銖時。</span>時寧州外逼於成，內有夷寇，城邑丘墟。遜惡衣菜食，招集離散，勞來不倦，<span class="jiazhu">勞，力代翻。</span>數年之間，州境復安。誅豪右不奉法者十餘家；以五苓夷昔爲亂首，<span class="jiazhu">見八十五卷惠帝太安二年。苓，力丁翻。</span>擊滅之，內外震服。</p>
<p class="em2 strong" id="p62"><a class="gg-link" href="#p62" onclick="return changeColor(this);"></a><span class="yinwen">27</span>漢主聰自以越次而立，忌其嫡兄恭；因恭寢，穴其壁間，刺而殺之。<span class="jiazhu">刺，七亦翻。</span></p>
<p class="em2 strong" id="p63"><a class="gg-link" href="#p63" onclick="return changeColor(this);"></a><span class="yinwen">28</span>漢太后單氏卒；<span class="jiazhu">單，音善。</span>漢主聰尊母張氏爲皇太后。單氏年少美色，聰烝焉。<span class="jiazhu">下淫上曰烝，上淫下曰報。少，詩照翻。</span>太弟义屢以爲言，單氏慙恚而死。<span class="jiazhu">恚，於避翻。</span>义寵由是漸衰，然以單氏故，尙未之廢也。呼延后言於聰曰：<span class="yinhao">「父死子繼，古今常道。陛下承高祖之業，<span class="jiazhu">劉淵，廟號高祖。</span>太弟何爲者哉！陛下百年後，粲兄弟必無種矣。」</span><span class="jiazhu">種，章勇翻。</span>聰曰：<span class="yinhao">「然，吾當徐思之。」</span>呼延氏曰：<span class="yinhao">「事留變生。太弟見粲兄弟浸長，<span class="jiazhu">長，知兩翻；下齒長同。</span>必有不安之志；萬一有小人交構其間，未必不禍發于今日也。」</span><span class="jiazhu">言义將殺聰。</span>聰心然之。<span class="jiazhu">爲元帝建武元年聰殺义張本。</span>义舅光祿大夫單沖泣謂义曰：<span class="yinhao">「疏不間親。主上有意於河內王矣，殿下何不避之！」</span>义曰：<span class="yinhao">「河瑞之末，主上自惟嫡庶之分，<span class="jiazhu">間，古莧翻。分，扶問翻。惟，思也。</span>以大位讓义。义以主上齒長，故相推奉。天下者，高祖之天下，兄終弟及，何爲不可！粲兄弟旣壯，猶今日也。且子弟之間，親疏詎幾，主上寧可有此意乎！」</span><span class="jiazhu">聰讓义事見上。义此言必不發於是年，<span class="shu-ming">通鑑</span>因呼延氏之言，遂連書之。幾，居豈翻。</span></p>
<div class="yt" id="y311"><p class="strong" id="p64"><a class="gg-link" href="#p64" onclick="return changeColor(this);"></a><span class="section" id="title-5"><span data-head-description="孝懷皇帝中" data-head-level="h4" data-head-title="永嘉五年">五年</span></span><span class="biaozhusup" data-rel="">（辛未、三一一年）</span></p></div>
<p class="em2 strong" id="p65"><a class="gg-link" href="#p65" onclick="return changeColor(this);"></a><span class="yinwen">1</span>春，正月，壬申，苟晞爲曹嶷所敗，<span class="jiazhu">敗，補邁翻。</span>棄城奔高平。<span class="jiazhu">高平縣，舊屬梁國，晉爲高平國。泗水逕其西，有高平山。山東西十里，南北五里，高四里。其山最高，頂上方平，故謂之高平山，縣亦取名焉。</span></p>
<p class="em2 strong" id="p66"><a class="gg-link" href="#p66" onclick="return changeColor(this);"></a><span class="yinwen">2</span>石勒謀保據江、漢，參軍都尉張賓以爲不可。會軍中飢疫，死者太半，乃渡沔，寇江夏，<span class="jiazhu">夏，戶雅翻。</span>癸酉，拔之。</p>
<p class="em2 strong" id="p67"><a class="gg-link" href="#p67" onclick="return changeColor(this);"></a><span class="yinwen">3</span>乙亥，成太傅驤拔涪城，<span class="jiazhu">涪，音浮。</span>獲譙登；太保始拔巴西，殺文石。於是成主雄大赦，改元玉衡。譙登至成都，雄欲宥之；登詞氣不屈，雄殺之。</p>
<p class="em2 strong" id="p68"><a class="gg-link" href="#p68" onclick="return changeColor(this);"></a><span class="yinwen">4</span>巴、蜀流民布在荊、湘間，數爲土民所侵苦，<span class="jiazhu">數，所角翻。</span>蜀人李驤聚衆據樂鄕反，<span class="jiazhu">此又一李驤也，非成太傅之李驤。</span>南平太守應詹與醴陵令杜弢共擊破之。<span class="jiazhu">醴陵縣，屬長沙郡。弢，土刀翻。</span>王澄使成都內史王機討驤，<span class="jiazhu">惠帝時蜀亂，割南郡之華谷、州陵、監利三縣，別立豐都一縣，置成都郡爲成都王穎國。</span>驤請降，<span class="jiazhu">降，戶江翻。</span>澄僞許而襲殺之，以其妻子爲賞，沈八千餘人於江；流民益怨忿。<span class="jiazhu">沈，持林翻。</span></p>
<p class="em2 strong" id="p69"><a class="gg-link" href="#p69" onclick="return changeColor(this);"></a>蜀人杜疇等復反，<span class="jiazhu">復，扶又翻。</span>湘州參軍馮素與蜀人汝班有隙，<span class="jiazhu">汝，姓也。商有汝鳩、汝方，晉有汝寬、汝齊。</span>言於刺史荀眺曰：<span class="yinhao">「巴、蜀流民皆欲反。」</span>眺信之，<span class="jiazhu">眺，他弔翻。</span>欲盡誅流民。流民大懼，四五萬家一時俱反，以杜弢州里重望，<span class="jiazhu">弢，蜀郡人，以才學著稱於西州。弢，他刀翻。</span>共推爲主。弢自稱梁·益二州牧、領湘州刺史。</p>
<p class="em2 strong" id="p70"><a class="gg-link" href="#p70" onclick="return changeColor(this);"></a><span class="yinwen">5</span>裴碩求救於琅邪王睿，睿使揚威將軍甘卓等攻周馥於壽春。馥衆潰，奔項，<span class="jiazhu"><span class="shu-ming">考異</span>曰：<span class="shu-ming">帝紀</span>：<span class="yinhao">「戊寅，睿使卓攻馥於壽春，馥衆潰。」</span>未知其爲命卓之日與攻日、潰日，故闕之。</span>豫州都督、新蔡王確執之，馥憂憤而卒。確，騰之子也。</p>
<p class="em2 strong" id="p71"><a class="gg-link" href="#p71" onclick="return changeColor(this);"></a><span class="yinwen">6</span>揚州刺史劉陶卒。琅邪王睿復以安東軍諮祭酒王敦爲揚州刺史，尋加都督征討諸軍事。<span class="jiazhu">去年敦奔建業。</span></p>
<p class="em2 strong" id="p72"><a class="gg-link" href="#p72" onclick="return changeColor(this);"></a><span class="yinwen">7</span>庚辰，平原王幹薨。</p>
<p class="em2 strong" id="p73"><a class="gg-link" href="#p73" onclick="return changeColor(this);"></a><span class="yinwen">8</span>二月，石勒攻新蔡，殺新蔡莊王確於南頓；進拔許昌，殺平東將軍王康。</p>
<p class="em2 strong" id="p74"><a class="gg-link" href="#p74" onclick="return changeColor(this);"></a><span class="yinwen">9</span>氐苻成、隗文復叛，<span class="jiazhu">苻成等歸羅尙，見八十五卷惠帝太安二年。復，扶又翻。</span>自宜都趣巴東；<span class="jiazhu">趣，七喻翻。</span>建平都尉暴重討之。重因殺韓松，自領三府事。</p>
<p class="em2 strong" id="p75"><a class="gg-link" href="#p75" onclick="return changeColor(this);"></a><span class="yinwen">10</span>東海孝獻王越旣與苟晞有隙，<span class="jiazhu">事始上卷永嘉二年。</span>河南尹潘滔、尙書劉望等復從而譖之。<span class="jiazhu">復，扶又翻。</span>晞怒，表求滔等首，揚言：<span class="yinhao">「司馬元超爲宰相不平，<span class="jiazhu">東海王越，字元超。</span>使天下淆亂，苟道將豈可以不義使之！」</span>乃移檄諸州，自稱功伐，陳越罪狀。帝亦惡越專權，多違詔命；所留將士何倫等，抄掠公卿，逼辱公主；<span class="jiazhu">抄，楚交翻。</span>密賜晞手詔，使討之。晞數與帝文書往來，<span class="jiazhu">惡，烏路翻。數，所角翻。</span>越疑之，使遊騎於成皋間伺之，<span class="jiazhu">騎，奇寄翻；下同。伺，相吏翻。</span>果獲晞使及詔書。<span class="jiazhu">使，疏吏翻。</span>乃下檄罪狀晞，以從事中郎楊瑁爲兗州刺史，<span class="jiazhu">瑁，莫報翻。</span>使與徐州刺史裴盾共討晞。<span class="jiazhu">盾，徒損翻。</span>晞遣騎收潘滔，滔夜遁，得免；執尙書劉曾、侍中程延，斬之。越憂憤成疾，以後事付王衍；三月，丙子，薨于項，<span class="jiazhu"><span class="shu-ming">考異</span>曰：<span class="shu-ming">帝紀</span>：<span class="yinhao">「五年，正月，帝密詔苟晞討越。乙未，越遣楊瑁、裴盾共擊晞。三月，戊午，詔下越罪狀，告方鎭討之，以晞爲大將軍。丙子，越薨。」</span><span class="shu-ming">晞傳</span>：<span class="yinhao">「晞移告諸州，陳越罪狀。帝惡越專權，乃詔晞施檄六州，協同大舉。晞移諸征鎭，帝又密詔晞討越。晞復上表稱李初至，奉被手詔，卷甲長驅，次于倉垣。五年，帝復詔晞，陳越罪惡，詔至之日，宣告天下，率齊大舉。晞表稱，輒遣王讚將兵詣項。越使騎於成皋間獲晞使，遂大搆嫌隙。」</span><span class="shu-ming">晉春秋</span>：<span class="yinhao">「五年，正月，上遣李初詔晞討越。」</span>按越若已得晞使，則帝亦不能自安，潘滔、何倫等不容晏然在洛。且滔等未去，則帝亦不敢明言使晞討越。年月事迹，旣前後參差如此，今並置於越薨之時，庶爲不失。</span>祕不發喪。衆共推衍爲元帥，<span class="jiazhu">帥，所類翻。</span>衍不敢當；以讓襄陽王範，範亦不受。範，瑋之子也。於是衍等相與奉越喪還葬東海。何倫、李惲等聞越薨，奉裴妃及世子毗自洛陽東走，城中士民爭隨之。帝追貶越爲縣王，以苟晞爲大將軍、大都督，督青、徐、兗、豫、荊、揚六州諸軍事。</p>
<p class="em2 strong" id="p76"><a class="gg-link" href="#p76" onclick="return changeColor(this);"></a><span class="yinwen">11</span>益州將吏共殺暴重，表巴郡太守張羅行三府事。羅與隗文等戰，死，文等驅掠吏民，西降於成。<span class="jiazhu">降，戶江翻。</span>三府文武共表平西司馬蜀郡王異行三府事，<span class="jiazhu">益州殘兵自不足以進取，未及朞年而五易帥，適爲秦氐兼幷州之資耳。</span>領巴郡太守。</p>
<p class="em2 strong" id="p77"><a class="gg-link" href="#p77" onclick="return changeColor(this);"></a><span class="yinwen">12</span>初，梁州刺史張光會諸郡守於魏興，共謀進取。張燕唱言：<span class="yinhao">「漢中荒敗，迫近大賊，<span class="jiazhu">近，其靳翻。</span>克復之事，當俟英雄。」</span>光以燕受鄧定賂，致失漢中，<span class="jiazhu">事見上卷永嘉元年。</span>今復沮衆，<span class="jiazhu">復，扶又翻。沮，在呂翻。</span>呵出，斬之。治兵進戰，<span class="jiazhu">呵，虎何翻。治，直之翻。</span>累年乃得至漢中，綏撫荒殘，百姓悅服。<span class="jiazhu">光爲梁州刺史，見上卷二年。</span></p>
<p class="em2 strong" id="p78"><a class="gg-link" href="#p78" onclick="return changeColor(this);"></a><span class="yinwen">13</span>夏，四月，石勒率輕騎追太傅越之喪，及於苦縣寧平城，<span class="jiazhu">苦縣，屬陳郡。<span class="shu-ming">水經註</span>：寧平城在沙水北，本前漢淮陽國之寧平縣也；後漢改淮陽爲陳國。晉省寧平縣，而故城猶在。賢曰：寧平故城，在今亳州谷陽縣西南。騎，奇寄翻；下同。</span>大敗晉兵，縱騎圍而射之，<span class="jiazhu">敗，補邁翻。射，而亦翻。</span>將士十餘萬人相踐如山，無一人得免者。執太尉衍、襄陽王範、任城王濟、武陵莊王澹、<span class="jiazhu">任，音壬。澹，徒覽翻，又徒濫翻。</span>西河王喜、梁懷王禧、齊王超、<span class="jiazhu">西河王喜，宣帝弟西河繆王斌之後。超，齊王冏之子。</span>吏部尙書劉望、廷尉諸葛銓、豫州刺史劉喬、太傅長史庾敳等，<span class="jiazhu">敳，魚開翻。</span>坐之幕下，問以晉故。衍具陳禍敗之由，云計不在己；且自言少無宦情，不豫世事；因勸勒稱尊號，冀以自免。勒曰：<span class="yinhao">「君少壯登朝，名蓋四海，身居重任，何得言無宦情邪！破壞天下，非君而誰！」</span><span class="jiazhu">少，詩照翻。壞，音怪。</span>命左右扶出。衆人畏死，多自陳述。獨襄陽王範神色儼然，顧呵之曰：<span class="yinhao">「今日之事，何復紛紜！」</span><span class="jiazhu">復，扶又翻。</span>勒謂孔萇曰：<span class="yinhao">「吾行天下多矣，未嘗見此輩人，當可存乎？」</span><span class="jiazhu">勒欲存之，以諸人儀觀之清楚耳。</span>萇曰：<span class="yinhao">「彼皆晉之王公，終不爲吾用。」</span>勒曰：<span class="yinhao">「雖然，要不可加以鋒刃。」</span>夜，使人排牆殺之。濟，宣帝弟子景王陵之子；禧，澹之子也。剖越柩，焚其尸，曰：<span class="yinhao">「亂天下者此人也，吾爲天下報之，故焚其骨以告天地。」</span></p>
<p class="em2 strong" id="p79"><a class="gg-link" href="#p79" onclick="return changeColor(this);"></a>何倫等至洧倉，<span class="jiazhu"><span class="shu-ming">水經</span>：洧水，東南過潁川長社縣，分一枝東流過許昌縣，又東入汶倉城內。俗以是水爲汶水，故有汶倉之名，蓋洧水之邸閣耳。</span>遇勒，戰敗，東海世子及宗室四十八王皆沒於勒，<span class="jiazhu"><span class="shu-ming">考異</span>曰：<span class="shu-ming">東海王越傳</span>云<span class="yinhao">「三十六王」</span>。今從<span class="shu-ming">帝紀</span>。</span>何倫奔下邳，李惲奔廣宗。<span class="jiazhu">惲，於粉翻。</span>裴妃爲人所掠賣，久之，渡江。初，琅邪王睿之鎭建業，裴妃意也，故睿德之，厚加存撫，以其子沖繼越後。</p>
<p class="em2 strong" id="p80"><a class="gg-link" href="#p80" onclick="return changeColor(this);"></a><span class="yinwen">14</span>漢趙固、王桑攻裴盾，殺之。<span class="jiazhu">盾時在彭城。盾，徒損翻。</span></p>
<p class="em2 strong" id="p81"><a class="gg-link" href="#p81" onclick="return changeColor(this);"></a><span class="yinwen">15</span>杜弢攻長沙。五月，荀眺棄城奔廣州，弢追擒之。於是弢南破零、桂，東掠武昌，殺二千石、長吏甚衆。<span class="jiazhu">弢，土刀翻。</span></p>
<p class="em2 strong" id="p82"><a class="gg-link" href="#p82" onclick="return changeColor(this);"></a><span class="yinwen">16</span>以太子太傅傅祗爲司徒，尙書令荀藩爲司空，加王浚大司馬、侍中、大都督，督幽、冀諸軍事，南陽王模爲太尉、大都督，張軌爲車騎大將軍，琅邪王睿爲鎭東大將軍，兼督揚、江、湘、交、廣五州諸軍事。</p>
<p class="em2 strong" id="p83"><a class="gg-link" href="#p83" onclick="return changeColor(this);"></a>初，太傅越以南陽王模不能綏撫關中，<span class="jiazhu">時關中饑荒疾癘，盜賊公行，模不能制。</span>表徵爲司空。將軍淳于定說模使不就徵，<span class="jiazhu">說，輸芮翻。</span>模從之；表遣世子保爲平西中郎將，鎭上邽，秦州刺史裴苞拒之。模使帳下都尉陳安攻苞，苞奔安定，太守賈疋納之。<span class="jiazhu">疋，音雅。</span></p>
<p class="em2 strong" id="p84"><a class="gg-link" href="#p84" onclick="return changeColor(this);"></a><span class="yinwen">17</span>苟晞表請遷都倉垣，使從事中郎劉會將船數十艘、<span class="jiazhu">艘，蘇刀翻。</span>宿衞五百人、穀千斛迎帝。帝將從之，公卿猶豫，左右戀資財，遂不果行。旣而洛陽饑困，人相食，百官流亡者什八九。帝召公卿議，將行而衞從不備。<span class="jiazhu">從，才用翻；下導從同。</span>帝撫手歎曰：<span class="yinhao">「如何曾無車輿！」</span>乃使傅祗出詣河陰，治舟楫，<span class="jiazhu">河陰，本漢平陰縣，魏文帝改曰河陰，在洛陽東北，屬河南郡。治，直之翻。</span>朝士數十人導從。<span class="jiazhu">從，才用翻。</span>帝步出西掖門，至銅駝街，<span class="jiazhu"><span class="shu-ming">水經註</span>：洛陽城中太尉、司徒兩坊間，謂之銅駝街，魏明帝置銅駝於閶闔南街，卽此。陸機<span class="shu-ming">洛陽記</span>曰：洛陽有銅駝街，漢鑄銅駝二枚，在宮南四會道相對。俗語曰：<span class="yinhao">「金馬門外集衆賢，銅駝陌上集少年。」</span></span>爲盜所掠，不得進而還。<span class="jiazhu">藉使帝得至倉垣，亦遭石勒禽矣。</span>度支校尉東郡魏浚率流民數百家保河陰之峽石，<span class="jiazhu"><span class="shu-ming">水經註</span>：河南新安縣東有千秋亭，亭東有雍谷溪，回岫縈紆，石路阻峽，故亦有峽石之稱。</span>時劫掠得穀麥，獻之，帝以爲揚威將軍、平陽太守，度支如故。<span class="jiazhu">度，徒洛翻。</span></p>
<p class="em2 strong" id="p85"><a class="gg-link" href="#p85" onclick="return changeColor(this);"></a><span class="yinwen">18</span>漢主聰使前軍大將軍呼延晏將兵二萬七千寇洛陽，比及河南，<span class="jiazhu">河南縣，屬河南尹，周東都王城郟鄏也。比，必寐翻。</span>晉兵前後十二敗，死者三萬餘人。始安王曜、王彌、石勒皆引兵會之，未至，晏留輜重於張方故壘，<span class="jiazhu">張方故壘在洛陽西七里。重，直用翻。</span>癸未，先至洛陽，甲申，攻平昌門，<span class="jiazhu">平昌門，洛城南面東頭第一門。</span>丙戌，克之，遂焚東陽門及諸府寺。六月，丁亥朔，晏以外繼不至，俘掠而去。帝具舟於洛水，將東走，晏盡焚之。庚寅，荀藩及弟光祿大夫組奔轘轅。<span class="jiazhu">轘，音環。</span>辛卯，王彌至宣陽門；<span class="jiazhu">宣陽門，洛城南面東來第四門，亦謂之謻門。</span>壬辰，始安王曜至西明門；丁酉，王彌、呼延晏克宣陽門，入南宮，升太極前殿，縱兵大掠，悉收宮人、珍寶。帝出華林園門，欲奔長安，漢兵追執之，幽於端門。曜自西明門入屯武庫。戊戌，曜殺太子詮、吳孝王晏、竟陵王楙、右僕射曹馥、尙書閭丘沖、河南尹劉默等，士民死者三萬餘人。遂發掘諸陵，焚宮廟、官府皆盡。曜納惠帝羊皇后，遷帝及六璽於平陽。<span class="jiazhu">璽，斯氏翻。</span>石勒引兵出轘轅，屯許昌。光祿大夫劉蕃、尙書盧志奔幷州。<span class="jiazhu">從劉琨也。蕃，琨之父也。</span></p>
<p class="em2 strong" id="p86"><a class="gg-link" href="#p86" onclick="return changeColor(this);"></a>丁未，漢主聰大赦，改元嘉平。以帝爲特進左光祿大夫，封平阿公，<span class="jiazhu"><span class="shu-ming">考異</span>曰：<span class="shu-ming">帝紀</span>：<span class="yinhao">「聰以帝爲會稽公」</span>。<span class="shu-ming">載記</span>、<span class="shu-ming">三十國春秋</span>云<span class="yinhao">「平阿公」</span>。<span class="shu-ming">晉春秋</span>云<span class="yinhao">「平河公」</span>。<span class="yinhao">「河」</span>字蓋誤。<span class="shu-ming">十六國</span>、<span class="shu-ming">三十國</span>、<span class="shu-ming">晉春秋</span>：<span class="yinhao">「明年二月，乃封帝會稽公。」</span>蓋先封平陽，後進會稽。<span class="shu-ming">帝紀</span>闕略，今從諸書。</span>以侍中庾珉、王儁爲光祿大夫。珉，敳之兄也。<span class="jiazhu">敳，魚開翻。</span></p>
<p class="em2 strong" id="p87"><a class="gg-link" href="#p87" onclick="return changeColor(this);"></a>初，始安王曜以王彌不待己至，先入洛陽，怨之。彌說曜曰：<span class="jiazhu">說，輸芮翻，下暾說同。</span><span class="yinhao">「洛陽天下之中，山河四塞，城池、宮室不假修營，宜白主上自平陽徙都之。」</span>曜以天下未定，洛陽四面受敵，不可守，不用彌策而焚之。彌罵曰：<span class="yinhao">「屠各子，豈有帝王之意邪！」</span><span class="jiazhu"><span class="shu-ming">晉書</span>曰：北狄以部落爲類，其入居塞內者，有屠各等十九種，皆有部落，不相雜錯。屠各最豪貴，故得爲單于，統理諸種。屠，直於翻。杜佑曰：頭曼、冒頓，卽屠各種也。</span>遂與曜有隙，引兵東屯項關。<span class="jiazhu">陳郡項縣有項關。</span>前司隸校尉劉暾說彌曰：<span class="jiazhu">暾，他昆翻。</span><span class="yinhao">「今九州糜沸，羣雄競逐，將軍於漢建不世之功，又與始安王相失，將何以自容！不如東據本州，<span class="jiazhu">彌，青州東萊人。</span>徐觀天下之勢，上可以混壹四海，下不失鼎峙之業，策之上者也。」</span>彌心然之。</p>
<p class="em2 strong" id="p88"><a class="gg-link" href="#p88" onclick="return changeColor(this);"></a><span class="yinwen">19</span>司徒傅祗建行臺於河陰，司空荀藩在陽城，<span class="jiazhu">陽城縣，漢屬潁川郡，晉屬河南郡。</span>河南尹華薈在成皋，汝陰太守平陽李矩爲之立屋，輸穀以給之。薈，歆之曾孫也。<span class="jiazhu">華，戶化翻。汝陰縣，漢屬汝南郡，魏分置汝陰郡，後廢，武帝泰始二年復爲郡。薈，烏外翻。爲，于僞翻。</span></p>
<p class="em2 strong" id="p89"><a class="gg-link" href="#p89" onclick="return changeColor(this);"></a>藩與弟組、族子中護軍崧，薈與弟中領軍恆建行臺於密，<span class="jiazhu">密縣，漢屬河南郡，晉屬滎陽郡。</span>傳檄四方，推琅邪王睿爲盟主。藩承制以崧爲襄城太守，矩爲滎陽太守，前冠軍將軍河南褚翜爲梁國內史。<span class="jiazhu">冠，古玩翻。翜，山立翻，又所甲翻。</span>揚威將軍魏浚屯洛北石梁塢，劉琨承制假浚河南尹。浚詣荀藩諮謀軍事，藩邀李矩同會，矩夜赴之。矩官屬皆曰：<span class="yinhao">「浚不可信，不宜夜往。」</span>矩曰：<span class="yinhao">「忠臣同心，何所疑乎！」</span>遂往，相與結歡而去。浚族子該，聚衆據一泉塢，<span class="jiazhu"><span class="shu-ming">水經註</span>：洛水過盧丘縣南，又東逕一合塢南。城在川北原上，高二十丈，南北東三箱，天險峭絕，惟築西面，卽爲全固，一合之名，起於是矣。劉曜之攻河南也，晉將軍魏該奔於此。<span class="shu-ming">該傳</span>曰，一泉塢在宜陽。</span>藩以爲武威將軍。<span class="jiazhu">沈約<span class="shu-ming">志</span>，魏置將軍四十號，威武第十，無武威。</span></p>
<p class="em2 strong" id="p90"><a class="gg-link" href="#p90" onclick="return changeColor(this);"></a>豫章王端，太子詮之弟也，<span class="jiazhu">詮，且緣翻。</span>東奔倉垣，苟晞率羣官奉以爲皇太子，置行臺。端承制以晞領太子太傅、都督中外諸軍、錄尙書事，自倉垣徙屯蒙城。<span class="jiazhu">蒙縣，屬梁國。</span></p>
<p class="em2 strong" id="p91"><a class="gg-link" href="#p91" onclick="return changeColor(this);"></a>撫軍將軍秦王業，吳孝王之子，荀藩之甥也，年十二，南奔密，<span class="jiazhu"><span class="shu-ming">考異</span>曰：<span class="shu-ming">晉書</span>，愍帝諱鄴，又改建鄴爲建康。按<span class="shu-ming">三十國</span>、<span class="shu-ming">晉春秋</span>，愍帝，名子業，或作<span class="yinhao">「鄴」</span>。又<span class="shu-ming">吳志</span>，孫權改秣陵爲建業，取興建基業爲名，皆不爲<span class="yinhao">「鄴」</span>字。今從之。</span>藩等奉之，南趣許昌。<span class="jiazhu">趣，七喻翻。</span>前豫州刺史天水閻鼎，聚西州流民數千人於密，欲還鄕里。荀藩以鼎有才而擁衆，用鼎爲豫州刺史，以中書令李絚、<span class="jiazhu">絚，居登翻。<span class="shu-ming">考異</span>曰：<span class="shu-ming">閻鼎傳</span>作<span class="yinhao">「李恆。」</span>今從<span class="shu-ming">王浚傳</span>。</span>司徒左長史彭城劉疇、鎭軍長史周顗、<span class="jiazhu">東海王越子毗，爲鎭軍將軍，以顗爲長史。顗，魚豈翻。</span>司馬李述等爲之參佐。顗，浚之子也。</p>
<p class="em2 strong" id="p92"><a class="gg-link" href="#p92" onclick="return changeColor(this);"></a>時海內大亂，獨江東差安，中國士民避亂者多南渡江。鎭東司馬王導說琅邪王睿，收其賢俊，與之共事。睿從之，辟掾屬百餘人，<span class="jiazhu">自漢以來，公府有掾，有屬。<span class="shu-ming">職官分紀</span>曰：掾屬常敦明信義，肅清風俗，非禮不言，非法不行，以訓羣吏。說，輸芮翻。掾，以絹翻；下同。</span>時人謂之百六掾。以前潁川太守勃海刁協爲軍諮祭酒，前東海太守王承、廣陵相卞壼爲從事中郎，江寧令諸葛恢、<span class="jiazhu">壼，苦本翻。吳孫權改秣陵爲建業，晉平吳，復曰秣陵。武帝太康二年，分秣陵立江寧縣。</span>歷陽參軍陳國陳頵爲行參軍，<span class="jiazhu">頵，居筠翻。</span>前太傅掾庾亮爲西曹掾。承，渾之弟子；恢，靚之子；<span class="jiazhu">靚，疾正翻。</span>亮，兗<span class="jiaozhusup">〔章：甲十一行本「兗」作「袞」；乙十一行本同；張校同。〕</span>之弟子也。</p>
<p class="em2 strong" id="p93"><a class="gg-link" href="#p93" onclick="return changeColor(this);"></a><span class="yinwen">20</span>江州刺史華軼，<span class="jiazhu">華，戶化翻。軼，音逸。</span>歆之曾孫也，自以受朝廷之命<span class="jiazhu">軼，永嘉中除江州。</span>而爲琅邪王睿所督，多不受其教令。郡縣多諫之，軼曰：<span class="yinhao">「吾欲見詔書耳。」</span>及睿承荀藩檄，承制署置官司，改易長吏，<span class="jiazhu">長，知兩翻。</span>軼與豫州刺史裴憲皆不從命。睿遣揚州刺史王敦、歷陽內史甘卓與揚烈將軍廬江周訪合兵擊軼。軼兵敗，奔安成，<span class="jiazhu">吳孫晧寶鼎二年，分豫章、廬陵、長沙立安成郡。宋白曰：吉州安福縣，本漢安成縣，今縣西六十里有安成故城。</span>訪追斬之，及其五子。裴憲奔幽州。睿以甘卓爲湘州刺史，周訪爲尋陽太守，又以揚武將軍陶侃爲武昌太守。<span class="jiazhu">吳孫權改鄂曰武昌；晉武帝太康元年，復立鄂縣，而武昌如故；改吳之江夏曰武昌郡。漢尋陽縣，屬廬江郡，其地在江北。惠帝永興元年，分廬江武昌立尋陽郡，治豫章之柴桑，尋陽遂在江南。</span></p>
<p class="em2 strong" id="p94"><a class="gg-link" href="#p94" onclick="return changeColor(this);"></a><span class="yinwen">21</span>秋，七月，王浚設壇告類，<span class="jiazhu">告類，祭也，以事類告天及五帝也。</span>立皇太子，<span class="jiazhu"><span class="shu-ming">考異</span>曰：<span class="shu-ming">晉書</span>初無其名，劉琨<span class="shu-ming">與丞相牋</span>曰：<span class="yinhao">「浚設壇場，有所建立，稱皇太子，」</span>不知爲誰。</span>布告天下，稱受中詔承制封拜，備置百官，列署征、鎭，以荀藩爲太尉，琅邪王睿爲大將軍。浚自領尙書令，以裴憲及其壻棗嵩爲尙書，以田徽爲兗州刺史，李惲爲青州刺史。<span class="jiazhu">惲，於粉翻。</span></p>
<p class="em2 strong" id="p95"><a class="gg-link" href="#p95" onclick="return changeColor(this);"></a><span class="yinwen">22</span>南陽王模使牙門趙染戍蒲坂，<span class="jiazhu">劉聰在平陽，欲窺關中；蒲坂，兵衝也。坂，音反。</span>染求馮翊太守不得而怒，帥衆降漢，<span class="jiazhu">帥，讀曰率。降，戶江翻。</span>漢主聰以染爲平西將軍。八月，聰遣染與安西將軍劉雅帥騎二萬攻模于長安，河內王粲、始安王曜帥大衆繼之。染敗模兵於潼關，長驅至下邽。<span class="jiazhu">敗，補邁翻。下邽縣，前漢屬京兆；後漢省，併入鄭縣；桓帝復置；晉屬馮翊郡。應劭曰：有上邽，故稱下，秦武公伐邽戎置。宋白曰：<span class="shu-ming">四夷縣道記</span>：下邽縣東南二十五里有下邽故城，在渭水北。師古曰：邽，音圭。</span>涼州將北宮純自長安帥其衆降漢。<span class="jiazhu">將，卽亮翻。</span>漢兵圍長安，模遣淳于定出戰而敗。模倉庫虛竭，士卒離散，遂降於漢。趙染送模於河內王粲；九月，粲殺模。<span class="jiazhu"><span class="shu-ming">考異</span>曰：<span class="shu-ming">帝紀</span>：<span class="yinhao">「八月，模遇害。」</span>按劉琨<span class="shu-ming">上丞相牋</span>曰：<span class="yinhao">「平昌以九月遇禍，世子時鎭隴右，故得無恙。」</span>今以爲據。</span>關西饑饉，白骨蔽野，士民存者百無一二。聰以始安王曜爲車騎大將軍、雍州牧，更封中山王，鎭長安。<span class="jiazhu">雍，於用翻。</span>以王彌爲大將軍，封齊公。</p>
<p class="em2 strong" id="p96"><a class="gg-link" href="#p96" onclick="return changeColor(this);"></a><span class="yinwen">23</span>苟晞驕奢苛暴，前遼西太守閻亨，纘之子也，數諫晞，晞殺之。<span class="jiazhu">數，所角翻。</span>從事中郎明預有疾，<span class="jiazhu"><span class="shu-ming">姓譜</span>：明，秦大夫孟明之後，爲平原望姓。</span>自轝入諫。晞怒曰：<span class="yinhao">「我殺閻亨，何關人事，而轝病罵我！」</span><span class="jiazhu">轝，羊茹翻。</span>預曰：<span class="yinhao">「明公以禮待預，故預以禮自盡。今明公怒預，其如遠近怒明公何！桀爲天子，猶以驕暴而亡，況人臣乎！願明公且置是怒，思預之言。」</span>晞不從。由是衆心離怨，加以疾疫、饑饉。石勒攻王讚於陽夏，擒之；<span class="jiazhu">陽夏縣，屬陳郡。夏，音賈。</span>遂襲蒙城，執晞及豫章王端，鎖晞頸，以爲左司馬。漢主聰拜勒幽州牧。</p>
<p class="em2 strong" id="p97"><a class="gg-link" href="#p97" onclick="return changeColor(this);"></a>王彌與勒，外相親而內相忌，劉暾說彌使召曹嶷之兵以圖勒。<span class="jiazhu">說，輸芮翻。</span>彌爲書，使暾召嶷，且邀勒共向青州。暾至東阿，<span class="jiazhu">東阿縣，漢屬東郡，晉屬濟北國。</span>勒游騎獲之，勒潛殺暾而彌不知。會彌將徐邈、高梁輒引所部兵去，彌兵漸衰。<span class="jiazhu">將，卽亮翻。</span>彌聞勒擒苟晞，心惡之，<span class="jiazhu">惡，烏路翻。</span>以書賀勒曰：<span class="yinhao">「公獲苟晞而用之，何其神也！使晞爲公左，彌爲公右，天下不足定也。」</span>勒謂張賓曰：<span class="yinhao">「王公位重而言卑，其圖我必矣。」</span>賓因勸勒乘彌小衰，誘而取之。<span class="jiazhu">誘，音酉。</span>時勒方與乞活陳午相攻於蓬關，<span class="jiazhu">蓬關，在陳留浚儀縣。班<span class="shu-ming">志</span>曰：蓬澤在河南開封縣東北。臣瓚曰：今浚儀有蓬陂是也。</span>彌亦與劉瑞相持甚急。彌請救於勒，勒未之許。張賓曰：<span class="yinhao">「公常恐不得王公之便，今天以王公授我矣。陳午小豎，不足憂；王公人傑，當早除之。」</span>勒乃引兵擊瑞，斬之。彌大喜，謂勒實親己，不復疑也。冬，十月，勒請彌燕于己吾。<span class="jiazhu">己吾縣，後漢屬陳留郡，魏、晉省。<span class="shu-ming">陳留風俗傳</span>曰：縣，故宋地，雜以陳、楚之地，故梁國寧陵縣之徙種龍鄕也。以成、哀之世，戶至八九千，冠帶之士求置縣。永元十一年，陳王削地，以大棘鄕、直陽鄕自𨻳隸之，命以嘉名曰己吾，猶有陳、楚之俗焉。</span>彌將往，長史張嵩諫，不聽。酒酣，勒手斬彌而幷其衆，表漢主聰，稱彌叛逆。聰大怒，遣使讓勒<span class="yinhao">「專害公輔，有無君之心」</span>；然猶加勒鎭東大將軍、督幷·幽二州諸軍事、領幷州刺史，以慰其心。苟晞、王讚潛謀叛勒，勒殺之，幷晞弟純。</p>
<p class="em2 strong" id="p98"><a class="gg-link" href="#p98" onclick="return changeColor(this);"></a>勒引兵掠豫州諸郡，臨江而還，<span class="jiazhu">還，從宣翻，又如字。</span>屯于葛陂。<span class="jiazhu"><span class="shu-ming">續漢書·郡國志</span>，汝南郡鮦陽縣有葛陂。賢曰：葛陂，在今豫州新蔡縣西北。</span></p>
<p class="em2 strong" id="p99"><a class="gg-link" href="#p99" onclick="return changeColor(this);"></a>初，勒之爲人所掠賣也，<span class="jiazhu">事見上卷惠帝永興二年。</span>與其母王氏相失。劉琨得之，<span class="jiaozhusup">〔章：甲十一行本「之」下有「遣使」二字；乙十一行本同；孔本同；張校同。〕</span>幷其從子虎送於勒，因遺勒書曰：<span class="jiazhu">從，才用翻。遺，于季翻；下同。</span><span class="yinhao">「將軍用兵如神，所向無敵，所以周流天下而無容足之地，百戰百勝而無尺寸之功者，蓋得主則爲義兵，附逆則爲賊衆故也。成敗之數，有似呼吸，吹之則寒，噓之則溫。今相授侍中、車騎大將軍、領護匈奴中郎將、襄城郡公，將軍其受之！」</span>勒報書曰：<span class="yinhao">「事功殊途，非腐儒所知。君當逞節本朝，吾自夷難爲效。」</span><span class="jiazhu">勒書意度雄爽，此必張賓爲之。難，乃旦翻。</span>遺琨名馬、珍寶，厚禮其使，謝而絕之。</p>
<p class="em2 strong" id="p100"><a class="gg-link" href="#p100" onclick="return changeColor(this);"></a>時虎年十七，殘忍無度，爲軍中患。勒白母曰：<span class="yinhao">「此兒凶暴無賴，<span class="jiazhu">應劭曰：賴者，恃也。晉灼曰：許愼曰：賴，利也，無利入於家也。或曰：江、淮之間，謂小兒多詐狡獪爲無賴。師古曰：晉說是也。</span>使軍人殺之，聲名可惜，不若自除之。」</span>母曰：<span class="yinhao">「快牛爲犢，多能破車，汝小忍之！」</span>及長，便弓馬，勇冠當時。勒以爲征虜將軍，每屠城邑，鮮有遺類。<span class="jiazhu">長，知兩翻。冠，古玩翻。鮮，息淺翻。</span>然御衆嚴而不煩，莫敢犯者，指授攻討，所向無前，勒遂寵任之。<span class="jiazhu">石虎始此。爲虎誅夷勒諸子張本。</span>勒攻滎陽太守李矩，矩擊卻之。</p>
<p class="em2 strong" id="p101"><a class="gg-link" href="#p101" onclick="return changeColor(this);"></a><span class="yinwen">24</span>初，南陽王模以從事中郎索綝爲馮翊太守。綝，靖之子也。模死，綝與安夷護軍金城麴允、頻陽令梁肅，俱奔安定。<span class="jiazhu">索，昔各翻，姓也。綝，丑林翻。頻陽縣，屬馮翊郡，秦厲公置。應劭曰：在頻水之陽。杜佑曰：京兆同官縣，漢祋祤縣，晉爲頻陽縣。時綝等自京兆南山奔安定。安夷護軍蓋亦置司於長安。</span>時安定太守賈疋與諸氐、羌皆送任子於漢，綝等遇之於陰密，擁還臨涇，<span class="jiazhu">陰密縣，屬安定郡，商之密國，<span class="shu-ming">詩</span>所謂<span class="yinhao">「密人不恭，敢距大邦」</span>者也。臨涇縣時爲安定郡治所。</span>與疋謀興復晉室，疋從之。乃共推疋爲平西將軍，率衆五萬向長安。雍州刺史麴特、新平太守竺恢皆不降於漢，<span class="jiazhu">特與恢同守新平。雍，於用翻。</span>聞疋起兵，與扶風太守梁綜帥衆十萬會之。<span class="jiazhu">帥，讀曰率。</span>綜，肅之兄也。漢河內王粲在新豐，使其將劉雅、趙染攻新平，不克。索綝救新平，大小百戰，雅等敗退。中山王曜與疋等戰於黃丘，<span class="jiazhu">黃丘，在馮翊雲陽縣黃嶔山下。</span>曜衆大敗。疋遂襲漢梁州刺史彭蕩仲，殺之。<span class="jiazhu">蕩仲，安定盧水胡也，據後蕩仲子天護，漢以爲涼州刺史，此<span class="yinhao">「梁」</span>當作<span class="yinhao">「涼」</span>。</span>麴特等擊破粲於新豐，粲還平陽。於是疋等兵勢大振，關西胡、晉翕然響應。</p>
<p class="em2 strong" id="p102"><a class="gg-link" href="#p102" onclick="return changeColor(this);"></a>閻鼎欲奉秦王業入關，據長安以號令四方；河陰令傅暢，祗之子也，亦以書勸之，鼎遂行。荀藩、劉疇、周顗、李述等，皆山東人，不欲西行，中塗逃散，鼎遣兵追之，不及，殺李絚等。<span class="jiazhu">絚，居登翻。</span>鼎與業自宛趣武關，遇盜於上洛，<span class="jiazhu">上洛縣，漢屬弘農郡，漢元鼎四年置，居洛水上，因以爲名；晉初，改爲京兆南部；武帝泰始二年，分京兆南部置上洛郡。杜佑曰：上洛，漢長利縣。宛，於元翻。趣，七喻翻。</span>士卒敗散，收其餘衆，進至藍田，使人告賈疋，疋遣兵迎之；十二月，入于雍城，<span class="jiazhu">雍，於用翻。</span>使梁綜將兵衞之。</p>
<p class="em2 strong" id="p103"><a class="gg-link" href="#p103" onclick="return changeColor(this);"></a>周顗奔琅邪王睿，睿以顗爲軍諮祭酒。前騎都尉譙國桓彝亦避亂過江，見睿微弱，謂顗曰：<span class="yinhao">「我以中州多故，來此求全，而單弱如此，將何以濟！」</span>旣而見王導，共論世事，退，謂顗曰：<span class="yinhao">「向見管夷吾，無復憂矣！」</span><span class="jiazhu">以王導比管仲也。</span></p>
<p class="em2 strong" id="p104"><a class="gg-link" href="#p104" onclick="return changeColor(this);"></a>諸名士相與登新亭遊宴，<span class="jiazhu"><span class="shu-ming">金陵覽古</span>曰：新亭，在江寧縣十里，近臨江渚。按：新亭蓋近勞勞亭。</span>周顗中坐歎曰：<span class="yinhao">「風景不殊，舉目有江河之異！」</span><span class="jiazhu">言洛都遊宴，多在河濱，而新亭臨江渚也。坐，徂臥翻。</span>因相視流涕。王導愀然變色曰：<span class="jiazhu">愀，七小翻。</span><span class="yinhao">「當共戮力王室，克復神州，<span class="jiazhu">戰國時，騶衍以爲中國者，於天下乃八十一分居其一分耳。中國名曰赤縣神州。赤縣神州內自有九州，禹之所序九州是也。孔穎達曰：按<span class="shu-ming">地統書·括地象</span>云：地中央曰崐崙。又云：其東南方五千里曰神州。以此言之，崐崙在西北，別統四方九州，其神州者，是崐崙東南一州耳，於一州中更分九州，則<span class="shu-ming">禹貢</span>之九州是也。又，隋祭北郊，有神州、迎州、冀州、戎州、拾州，柱州、宮州、咸州、揚州從祀，其崐崙所統之四方九州歟。</span>何至作楚囚對泣邪！」</span>衆皆收淚謝之。</p>
<p class="em2 strong" id="p105"><a class="gg-link" href="#p105" onclick="return changeColor(this);"></a>陳頵遺王導書曰：<span class="jiazhu">頵，紆倫翻，又居筠翻。</span><span class="yinhao">「中華所以傾弊者，正以取才失所，先白望而後實事，<span class="jiazhu">白望，猶虛名也。</span>浮競驅馳，互相貢薦，言重者先顯，言輕者後敍，遂相波扇，<span class="jiazhu">以水爲譬也。波者，水之動也，風起則波生，相扇而動。</span>乃至陵遲。加有莊、老之俗，傾惑朝廷，養望者爲弘雅，政事者爲俗人，王職不卹，法物墜喪。<span class="jiazhu">喪，息浪翻。</span>夫欲制遠，先由近始。今宜改張，<span class="jiazhu">漢董仲舒論政曰：譬猶琴瑟，必改而更張之，乃可鼓也。</span>明賞信罰，拔卓茂於密縣，<span class="jiazhu">事見四十卷漢光武建武元年。</span>顯朱邑於桐鄕，<span class="jiazhu">朱邑爲舒桐鄕嗇夫，廉平不苛，以愛利爲行，漢宣帝舉而用之，官至大司農。</span>然後大業可舉，中興可冀耳。」</span>導不能從。</p>
<p class="em2 strong" id="p106"><a class="gg-link" href="#p106" onclick="return changeColor(this);"></a><span class="yinwen">25</span>劉琨長於招懷而短於撫御，一日之中，雖歸者數千，而去者亦相繼。琨遣子遵請兵於代公猗盧，又遣族人高陽內史希合衆於中山，幽州所統代郡、上谷、廣寧之民多歸之，<span class="jiazhu">廣寧縣，漢屬上谷郡，晉武帝太康中，分立廣寧郡；唐屬嬀州界。</span>衆至三萬。王浚怒，遣燕相胡矩督諸軍，<span class="jiazhu">燕，於賢翻。相，息亮翻。</span>與遼西公段疾陸眷共攻希，殺之，驅略三郡士女而去。疾陸眷，務勿塵之子也。猗盧遣其子六脩將兵助琨戍新興。<span class="jiazhu"><span class="shu-ming">考異</span>曰：<span class="shu-ming">晉春秋</span>作<span class="yinhao">「利孫」</span>。按利孫卽六脩也，胡語訛轉耳。余按孔穎達曰：聲相近者，聲轉字異。</span></p>
<p class="em2 strong" id="p107"><a class="gg-link" href="#p107" onclick="return changeColor(this);"></a>琨牙門將邢延以碧石獻琨，琨以與六脩，六脩復就延求之，<span class="jiazhu">復，扶又翻。</span>不得，執延妻子。延怒，以所部兵襲六脩，六脩走，延遂以新興附漢，請兵以攻幷州。</p>
<p class="em2 strong" id="p108"><a class="gg-link" href="#p108" onclick="return changeColor(this);"></a><span class="yinwen">26</span>李<span class="jiaozhusup">〔張：「李」上脫「初東夷校尉」五字。〕</span>臻之死也，<span class="jiazhu">事見上永嘉三年。</span>遼東附塞鮮卑素喜連、木丸津託爲臻報仇，<span class="jiazhu">素喜連、木丸津二部也。爲，于僞翻。</span>攻陷諸縣，殺掠士民，屢敗郡兵，<span class="jiazhu">敗，補邁翻。</span>連年爲寇。東夷校尉封釋不能討，請與連和，連、津不從。民失業，歸慕容廆者甚衆，廆稟給遣還，願留者卽撫存之。</p>
<p class="em2 strong" id="p109"><a class="gg-link" href="#p109" onclick="return changeColor(this);"></a>廆少子鷹揚將軍翰<span class="jiazhu">廆，戶罪翻。據<span class="shu-ming">載記</span>，翰於皝爲庶兄；皝，廆第三子，則翰非少子也。少，詩照翻。</span>言於廆曰：<span class="yinhao">「自古有爲之君，莫不尊天子以從民望，成大業。今連、津外以龐本爲名，內實幸災爲亂。封使君已誅本請和，<span class="jiazhu">誅龐本見上永嘉三年。龐，皮江翻。</span>而寇暴不已。中原離亂，州師不振，<span class="jiazhu">州師，謂平州之兵、東夷校尉所統者是也。</span>遼東荒散，莫之救恤，單于不若數其罪而討之。<span class="jiazhu">廆自稱鮮卑大單于。</span>上則興復遼東，下則幷吞二部，<span class="jiazhu">二部，謂素喜連及木丸津也。</span>忠義彰於本朝，<span class="jiazhu">朝，直遙翻。</span>私利歸於我國，此霸王之基也。」</span>廆笑曰：<span class="yinhao">「孺子乃能及此乎！」</span>遂帥衆東擊連、津，<span class="jiazhu">帥，讀曰率。</span>以翰爲前鋒，破斬之，盡倂二部之衆。得所掠民三千餘家，及前歸廆者悉以付郡，遼東賴以復存。<span class="jiazhu">復，扶又翻。</span></p>
<p class="em2 strong" id="p110"><a class="gg-link" href="#p110" onclick="return changeColor(this);"></a>封釋疾病，屬其孫奕於廆。<span class="jiazhu">屬，之欲翻。</span>釋卒，廆召奕與語，說之，曰：<span class="yinhao">「奇士也！」</span>補小都督。釋子冀州主簿悛、幽州參軍抽來奔喪。<span class="jiazhu">說，與悅同。悛，丑緣翻，又七倫翻。</span>廆見之曰：<span class="yinhao">「此家抎抎千斤犍也。」</span><span class="jiazhu">抎，羽敏翻；<span class="shu-ming">說文</span>：從高而下也。犍，居言翻，犗牛也。言千斥之犍，人間不可多得，若從天而下也。</span>以道不通，喪不得還，皆留仕廆，廆以抽爲長史，悛爲參軍。<span class="jiazhu">史言封氏諸子遂爲慕容佐命之臣。</span></p>
<p class="em2 strong" id="p111"><a class="gg-link" href="#p111" onclick="return changeColor(this);"></a>王浚以妻舅崔毖爲東夷校尉。毖，琰之曾孫也。<span class="jiazhu">爲毖與慕容氏搆怨張本。崔琰，事曹公。毖，音祕。</span></p>
</div></body></html>