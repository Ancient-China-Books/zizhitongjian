<?xml version='1.0' encoding='utf-8'?>
<html xmlns="http://www.w3.org/1999/xhtml" lang="zh-Hant" xml:lang="zh-Hant">
 <head>
  <link href="../Styles/page_styles.css" rel="stylesheet" type="text/css"/>
  <link href="../Styles/stylesheet.css" rel="stylesheet" type="text/css"/>
  <title id="toc_1">
   ◎卷第二百六十·唐紀七十六·昭宗聖穆景文孝皇帝上之下
  </title>
 </head>
 <body>
  <div id="text">
   <h1>
    <span class="section" id="title-1">
     <span data-head-description="" data-head-level="h2" data-head-title="唐紀七十六">
      唐紀七十六
     </span>
    </span>
   </h1>
   <p>
    <span class="jiazhu">
     〔起旃蒙單閼
     <span class="biaozhusup" data-rel="（乙卯）">
     </span>
     ，盡柔兆執徐
     <span class="biaozhusup" data-rel="（丙辰）">
     </span>
     ，凡二年。〕
    </span>
   </p>
   <hr/>
   <h5>
    <span class="section" id="title-2">
     <span data-head-description="" data-head-level="h3" data-head-title="昭宗聖穆景文孝皇帝上之下">
      昭宗聖穆景文孝皇帝上之下
     </span>
    </span>
   </h5>
   <p class="strong">
    <span class="section" id="title-3">
     <span data-head-description="" data-head-level="h4" data-head-title="乾寧二年">
      乾寧二年
     </span>
    </span>
    <span class="biaozhusup" data-rel="（乙卯、西元八九五年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，辛酉，幽州軍民數萬以麾蓋歌鼓迎李克用入府舍；克用命李存審、劉仁恭將兵略定巡屬。
    <span class="jiazhu">
     〔幽、涿、瀛、莫、嬀、檀、薊、順、營、平、新、武等州，皆盧龍巡屬也。〕
    </span>
   </p>
   <p class="em2 strong">
    <span class="yinwen">
     2
    </span>
    癸未，
    <span class="jiaozhusup">
     〔嚴：「未」改「亥」。〕
    </span>
    朱全忠遣其將朱友恭圍兗州，
    <span class="jiazhu">
     〔朱瑾據兗州，屢爲汴人所敗，兵力俱困，至是受圍。〕
    </span>
    朱瑄自鄆以兵糧救之，友恭設伏，敗之於高梧，
    <span class="jiazhu">
     〔敗，補邁翻。高梧，卽春秋魯國之高魚。杜預《註》曰：高魚在東郡廩丘縣東南。《續漢志》：廩丘有鄆城、高魚城。〕
    </span>
    盡奪其餉，擒河東將安福順、安福慶。
    <span class="jiazhu">
     〔去年河東遣安福順等救兗、鄆，事見上卷。〕
    </span>
   </p>
   <p class="em2 strong">
    <span class="yinwen">
     3
    </span>
    己巳，以給事中陸希聲爲戶部侍郎、同平章事。希聲，元方五世孫也。
    <span class="jiazhu">
     〔陸元方見二百五卷武后長壽二年。〕
    </span>
   </p>
   <p class="em2 strong">
    <span class="yinwen">
     4
    </span>
    壬申，護國節度使王重盈薨，軍中請以重榮子行軍司馬珂知留後事。珂，重盈兄重簡之子也，重榮養以爲子。
    <span class="jiazhu">
     〔爲王珙、王珂爭河中張本。重，直龍翻。珂，丘何翻。〕
    </span>
   </p>
   <p class="em2 strong">
    <span class="yinwen">
     5
    </span>
    楊行密表朱全忠罪惡，請會易定、兗鄆、河東兵討之。
   </p>
   <p class="em2 strong">
    <span class="yinwen">
     6
    </span>
    董昌將稱帝，集將佐議之。節度副使黃碣曰：
    <span class="jiazhu">
     〔碣，其謁翻。〕
    </span>
    <span class="yinhao">
     「今唐室雖微，天人未厭。齊桓、晉文皆翼戴周室以成霸業。大王興於畎畝，
     <span class="jiazhu">
      〔昌爵隴西郡王，故稱之。畎，古泫翻。〕
     </span>
     受朝廷厚恩，位至將相，富貴極矣，柰何一旦忽爲族滅之計乎！碣寧死爲忠臣，不生爲叛逆！」
    </span>
    昌怒，以爲惑衆，斬之，投其首於廁中，罵之曰：
    <span class="yinhao">
     「奴賊負我！好聖明時三公不能待，而先求死也！」
    </span>
    幷殺其家八十口，同坎瘞之。
    <span class="jiazhu">
     〔瘞，於計翻。〕
    </span>
    又問會稽令吳鐐，
    <span class="jiazhu">
     〔會，古外翻。鐐，力彫翻，又力弔翻。〕
    </span>
    對曰：
    <span class="yinhao">
     「大王不爲眞諸侯以傳子孫，乃欲假天子以取滅亡邪！」
    </span>
    <span class="jiazhu">
     〔
     <span class="yinhao">
      「乃欲」
     </span>
     之下有
     <span class="yinhao">
      「爲」
     </span>
     字，文意方足。〕
    </span>
    昌亦族誅之。又謂山陰令張遜曰：
    <span class="yinhao">
     「汝有能政，吾深知之，俟吾爲帝，命汝知御史臺。」
    </span>
    遜曰：
    <span class="yinhao">
     「大王起石鏡鎭，
     <span class="jiazhu">
      〔見二百五十三卷僖宗乾符五年。〕
     </span>
     建節浙東，榮貴近二十年，
     <span class="jiazhu">
      〔近，其靳翻。〕
     </span>
     何苦效李錡、劉闢之所爲乎！
     <span class="jiazhu">
      〔李錡、劉闢以反誅，事皆見《憲宗紀》。〕
     </span>
     浙東僻處海隅，
     <span class="jiazhu">
      〔處，昌呂翻。〕
     </span>
     巡屬雖有六州，大王若稱帝，彼必不從，
     <span class="jiazhu">
      〔台、明、溫、處、婺、衢，浙東巡屬也；時豪傑並起，各自爲刺史，昌羈縻而已。〕
     </span>
     徒守空
     <span class="jiaozhusup">
      〔章：十二行本「空」作「孤」；乙十一行本同；張校同，云無註本作「空」。〕
     </span>
     城，爲天下笑耳！」
    </span>
    昌又殺之，謂人曰：
    <span class="yinhao">
     「無此三人者，則人莫我違矣！」
    </span>
   </p>
   <p class="em2 strong">
    二月，辛卯，昌被袞冕登子城門樓，卽皇帝位。
    <span class="jiazhu">
     〔被，皮義翻。《考異》曰：《吳越備史》云，
     <span class="yinhao">
      「癸卯，昌僭號」
     </span>
     。按《會稽錄》，
     <span class="yinhao">
      「昌自云應兔子之讖，欲以二月二日僭號，取卯月卯日也」
     </span>
     ，而《實錄》、《長曆》皆云
     <span class="yinhao">
      「二月己丑朔」
     </span>
     ，非當時曆誤，卽今日曆誤。要之昌必以二月辛卯日僭號。〕
    </span>
    悉陳瑞物於庭以示衆。先是，咸通末，
    <span class="jiazhu">
     〔先，悉薦翻。〕
    </span>
    吳、越間訛言山中有大鳥，四目三足，聲云
    <span class="yinhao">
     「羅平天册」
    </span>
    ，見者有殃，民間多畫像以祀之，及昌僭號，曰：
    <span class="yinhao">
     「此吾鸑鷟也。」
    </span>
    <span class="jiazhu">
     〔鸑，五角翻。鷟，士角翻。鸑鷟，鳳屬。〕
    </span>
    乃自稱大越羅平國，改元順天，
    <span class="jiazhu">
     〔《考異》曰：《吳越備史》曰，
     <span class="yinhao">
      「癸卯，昌僭稱皇帝，建元順天，國號羅平。」
     </span>
     年號或云天册，或云大聖，皆非也。羅隱撰《吳越行營露布》曰：
     <span class="yinhao">
      「羅平者，啓國之名；順天者，建元之始。」
     </span>
     又曰：
     <span class="yinhao">
      「將軍門稱天册之樓，以會府爲宣室之地。明告我其所稱，曰『權卽羅平國位』。昌狀印文曰『順天治國之印』。」
     </span>
     《十國紀年》亦云
     <span class="yinhao">
      「年號順天」
     </span>
     。《會稽錄》云天册，蓋誤。今從《備史》。〕
    </span>
    署城樓曰天册之樓，令羣下謂己曰
    <span class="yinhao">
     「聖人」
    </span>
    。以前杭州刺史李邈、前婺州刺史蔣瓌、兩浙鹽鐵副使杜郢、前屯田郎中李瑜爲相。又以吳瑤等皆爲翰林學士，李暢之等皆爲大將軍。
   </p>
   <p class="em2 strong">
    昌移書錢鏐，告以權卽羅平國位，以鏐爲兩浙都指揮使。鏐遺昌書曰：
    <span class="jiazhu">
     〔遺，唯季翻。〕
    </span>
    <span class="yinhao">
     「與其閉門作天子，與九族、百姓俱陷塗炭，豈若開門作節度使，終身富貴邪！及今悛悔，
     <span class="jiazhu">
      〔悛，且緣翻，改也。〕
     </span>
     尙可及也！」
    </span>
    昌不聽，鏐乃將兵三萬詣越州城下，至迎恩門
    <span class="jiazhu">
     〔迎恩門，越州城西門。〕
    </span>
    見昌，再拜言曰：
    <span class="yinhao">
     「大王位兼將相，柰何捨安就危！鏐將兵此來，以俟大王改過耳。
     <span class="jiaozhusup">
      〔章：十二行本「耳」下有「若天子命將出師」七字；乙十一行本同；退齋校同；張校同，云無註本亦無。〕
     </span>
     縱大王不自惜，鄕里士民何罪，隨大王族滅乎！」
    </span>
    昌懼，致犒軍錢二百萬，執首謀者吳瑤及巫覡數人送於鏐，
    <span class="jiazhu">
     〔犒，苦到翻。覡，刑秋翻。〕
    </span>
    且請待罪天子。鏐引兵還，以狀聞。
    <span class="jiazhu">
     〔聞於朝也。〕
    </span>
   </p>
   <p class="em2 strong">
    <span class="yinwen">
     7
    </span>
    王重盈之子保義節度使珙、
    <span class="jiazhu">
     〔王重盈先鎭陝虢；王重榮爲其下所殺，重盈代鎭河中，以其子珙繼鎭陝虢。陝虢號保義軍。珙，居勇翻。〕
    </span>
    晉
    <span class="jiaozhusup">
     〔嚴：「晉」改「絳」。〕
    </span>
    州刺史瑤舉兵擊王珂，表言珂非王氏子。與朱全忠書，言
    <span class="yinhao">
     「珂本吾家蒼頭，不應爲嗣。」
    </span>
    珂上表自陳，
    <span class="jiazhu">
     〔珂，丘何翻。上，時掌翻。〕
    </span>
    且求援於李克用。上遣中使諭解之。
   </p>
   <p class="em2 strong">
    <span class="yinwen">
     8
    </span>
    上重李谿文學，乙未，復以谿爲戶部侍郎、同平章事。
    <span class="jiazhu">
     〔去年命李谿爲相，劉崇魯沮之而止，事見上卷。〕
    </span>
   </p>
   <p class="em2 strong">
    <span class="yinwen">
     9
    </span>
    朱
    <span class="jiaozhusup">
     〔章：十二行本「朱」上有「己酉」二字；乙十一行本同；孔本同；張校同；退齋校同。〕
    </span>
    全忠軍于單父，
    <span class="jiazhu">
     〔單父縣，時帶單州。單，音善。父，音甫。〕
    </span>
    爲朱友恭聲援。
    <span class="jiazhu">
     〔朱友恭時圍朱瑾於兗州。〕
    </span>
   </p>
   <p class="em2 strong">
    <span class="yinwen">
     10
    </span>
    李克用表劉仁恭爲盧龍留後，留兵戍之；壬子，還晉陽。
   </p>
   <p class="em2 strong">
    嬀州人高思繼兄弟，有武幹，爲燕人所服，克用皆以爲都將，分掌幽州兵；部下士卒，皆山北之豪也，
    <span class="jiazhu">
     〔嬀、檀諸州皆在幽州山北，亦謂之山後。〕
    </span>
    仁恭憚之。久之，河東兵戍幽州者暴橫，
    <span class="jiazhu">
     〔橫，戶孟翻。〕
    </span>
    思繼兄弟以法裁之，所誅殺甚多。克用怒，以讓仁恭，仁恭訴稱高氏兄弟所爲，克用俱殺之。仁恭欲收燕人心，復引其諸子置帳下，厚撫之。
    <span class="jiazhu">
     〔爲仁恭叛克用張本。復，扶又翻；下同。〕
    </span>
   </p>
   <p class="em2 strong">
    <span class="yinwen">
     11
    </span>
    崔昭緯與李茂貞、王行瑜深相結，得天子過失，朝廷機事，悉以告之。邠寧節度副使崔鋋，昭緯之族也，
    <span class="jiazhu">
     〔鋋，音蟬。〕
    </span>
    李谿再入相，昭緯使鋋告行瑜曰：
    <span class="yinhao">
     「曏者尙書令之命已行矣，而韋昭度沮之，
     <span class="jiazhu">
      〔事見上卷景福二年。〕
     </span>
     今又引李谿爲同列，相與熒惑聖聽，恐復有杜太尉之事。」
    </span>
    <span class="jiazhu">
     〔杜讓能事，亦見上卷景福二年。〕
    </span>
    行瑜乃與茂貞表稱谿姦邪，昭度無相業，宜罷居散秩。
    <span class="jiazhu">
     〔散，悉亶翻。〕
    </span>
    上報曰：
    <span class="yinhao">
     「軍旅之事，朕則與藩鎭圖之；至於命相，當出朕懷。」
    </span>
    行瑜等論列不已，三月，谿復罷爲太子少師。
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    <span class="yinwen">
     12
    </span>
    王珙、王瑤請朝廷命河中帥，
    <span class="jiazhu">
     〔帥，所類翻；下同。〕
    </span>
    詔以中書侍郎、同平章事崔胤同平章事，充護國節度使；以戶部侍郎、判戶部王摶爲中書侍郎、同平章事。
   </p>
   <p class="em2 strong">
    <span class="yinwen">
     13
    </span>
    王珂，李克用之壻也。克用表重榮有功於國，
    <span class="jiazhu">
     〔言破黃巢、黜襄王，王重榮皆有功也。〕
    </span>
    請賜其子珂節鉞。王珙厚結王行瑜、李茂貞、韓建三帥，更上表稱珂非王氏子，
    <span class="jiazhu">
     〔更，工衡翻，迭也。〕
    </span>
    請以珂爲陝州、珙爲河中。上諭以先已允克用之奏，不許。
    <span class="jiazhu">
     〔允，從也。爲三帥稱兵入京城，克用誅王瑤討三帥張本。陝，失冉翻。〕
    </span>
   </p>
   <p class="em2 strong">
    <span class="yinwen">
     14
    </span>
    加王鎔兼侍中。
   </p>
   <p class="em2 strong">
    <span class="yinwen">
     15
    </span>
    楊行密浮淮至泗州，防禦使臺濛盛飾供帳，
    <span class="jiazhu">
     〔《姓苑》：臺姓，臺駘之後，後漢有高士臺佟，晉有術士臺彥，前趙有特進臺彥皋。供，居用翻。〕
    </span>
    行密不悅。旣行，濛於臥內得補綻衣，馳使歸之。
    <span class="jiazhu">
     〔
     <span class="yinhao">
      「綻」
     </span>
     ，當作
     <span class="yinhao">
      「䘺」
     </span>
     ，丈莧翻。綻，亦補也。使，疏吏翻。〕
    </span>
    行密笑曰：
    <span class="yinhao">
     「吾少貧賤，不敢忘本。」
    </span>
    <span class="jiazhu">
     〔少，詩照翻。〕
    </span>
    濛甚慚。
   </p>
   <p class="em2 strong">
    行密攻濠州，拔之，執刺史張璲。
    <span class="jiazhu">
     〔璲附朱全忠見上卷景福元年。〕
    </span>
   </p>
   <p class="em2 strong">
    行密軍士掠得徐州人李氏之子，生八年矣，行密養以爲子，
    <span class="jiazhu">
     〔《南唐世家》曰：李昪，徐州人，李榮之子。榮遇亂不知所終。昪少孤，流寓濠、泗間，楊行密攻濠州得之，養爲子。〕
    </span>
    行密長子渥憎之；行密謂其將徐溫曰：
    <span class="yinhao">
     「此兒質狀性識，頗異於人，吾度渥必不能容，
     <span class="jiazhu">
      〔度，徒洛翻。〕
     </span>
     今賜汝爲子。」
    </span>
    溫名之曰知誥。知誥事溫，勤孝過於諸子。嘗得罪於溫，溫笞而逐之；及歸，知誥迎拜於門。溫問：
    <span class="yinhao">
     「何故猶在此？」
    </span>
    知誥泣對曰：
    <span class="yinhao">
     「人子捨父母將何之！父怒而歸母，人情之常也。」
    </span>
    溫以是益愛之，使掌家事，家人無違言。及長，喜書善射，
    <span class="jiazhu">
     〔長，知兩翻。喜，許旣翻。〕
    </span>
    識度英偉。行密常謂溫曰：
    <span class="yinhao">
     「知誥俊傑，諸將子皆不及也。」
    </span>
    <span class="jiazhu">
     〔徐知誥事始此，後復姓李，名昪。〕
    </span>
   </p>
   <p class="em2 strong">
    丁亥，行密圍壽州。
   </p>
   <p class="em2 strong">
    <span class="yinwen">
     16
    </span>
    上以郊畿多盜，至有踰垣入宮或侵犯陵寢者，欲令宗室諸王將兵巡警，又欲使之四方撫慰藩鎭。南北司用事之臣恐其不利於己，交章論諫。上不得已，夏，四月，下詔悉罷之。
   </p>
   <p class="em2 strong">
    <span class="yinwen">
     17
    </span>
    朝廷以董昌有貢輸之勤，
    <span class="jiazhu">
     〔輸，舂遇翻。〕
    </span>
    今日所爲，類得心疾，詔釋其罪，縱歸田里。
   </p>
   <p class="em2 strong">
    <span class="yinwen">
     18
    </span>
    戶部侍郎、同平章事陸希聲罷爲太子少師。
   </p>
   <p class="em2 strong">
    <span class="yinwen">
     19
    </span>
    楊行密圍壽州，不克，將還；庚寅，其將朱延壽請試往更攻，一鼓拔之，
    <span class="jiazhu">
     〔以行密將還而懈於守備，故一鼓而拔。〕
    </span>
    執刺史江從勗。
    <span class="jiazhu">
     〔高彥溫舉壽州附朱全忠，全忠以江從勗爲刺史，楊行密執之，遂有濠、壽二州。〕
    </span>
    行密以延壽權知壽州團練使。
   </p>
   <p class="em2 strong">
    未幾，
    <span class="jiazhu">
     〔幾，居豈翻。〕
    </span>
    汴兵數萬攻壽州，州中兵少，吏民忷懼。
    <span class="jiazhu">
     〔忷，許勇翻。〕
    </span>
    延壽制，軍中每旗二十五騎。命黑雲隊長李厚將十旗擊汴兵，不勝；延壽將斬之，
    <span class="jiazhu">
     〔長，知兩翻。〕
    </span>
    厚稱衆寡不敵，願益兵更往，不勝則死。都押牙汝陽柴再用亦爲之請，
    <span class="jiazhu">
     〔路振《九國志》：柴再用始名存，事孫儒，與一小校結死友。有告小校反，儒斬之。執存至，詰何故反，不對。又問，對曰：
     <span class="yinhao">
      「與彼結死友，彼反則某反，公誅之，復何問焉！」
     </span>
     儒奇之曰：
     <span class="yinhao">
      「汝果不反，吾再用汝。」
     </span>
     因改名。爲，于僞翻。〕
    </span>
    乃益以五旗。厚殊死戰，再用助之，延壽悉衆乘之，汴兵敗走。厚，蔡州人也。
    <span class="jiazhu">
     〔李厚者，孫儒之遺兵。〕
    </span>
   </p>
   <p class="em2 strong">
    行密又遣兵襲漣水，拔之。
    <span class="jiazhu">
     〔史言楊行密壤地浸廣。泗州漣水縣，杜佑曰：漢仇猶縣。宋白曰：按厹猶城，今宿豫縣也，魏曰海安縣，晉爲宿豫之境，宋置東海郡，後魏改海安郡，隋廢郡，置漣水縣。〕
    </span>
   </p>
   <p class="em2 strong">
    <span class="yinwen">
     20
    </span>
    錢鏐表董昌僭逆，不可赦，請以本道兵討之。
    <span class="jiazhu">
     〔錢鏐本有幷董昌之心，因其僭號，仗大順而請討之。〕
    </span>
   </p>
   <p class="em2 strong">
    <span class="yinwen">
     21
    </span>
    太傅、門下侍郎、同平章事韋昭度以太保致仕。
   </p>
   <p class="em2 strong">
    <span class="yinwen">
     22
    </span>
    戊戌，以劉建鋒爲武安節度使。建鋒以馬殷爲內外馬步軍都指揮使。
    <span class="jiazhu">
     〔爲馬殷代建鋒張本。〕
    </span>
   </p>
   <p class="em2 strong">
    <span class="yinwen">
     23
    </span>
    楊行密遣使詣錢鏐，言董昌已改過，宜釋之；
    <span class="jiazhu">
     〔楊行密欲存董昌以制錢鏐之後，使不得與己爭衡耳。〕
    </span>
    亦遣詣昌，使趣朝貢。
    <span class="jiazhu">
     〔趣，讀曰促。朝，直遙翻；下同。〕
    </span>
   </p>
   <p class="em2 strong">
    <span class="yinwen">
     24
    </span>
    河東遣其將史儼、李承嗣以萬騎馳入于鄆，
    <span class="jiazhu">
     〔李克用遣史儼等再往救兗、鄆，則不得還矣。勞師遠圖，自古忌之。〕
    </span>
    朱友恭退歸于汴。
   </p>
   <p class="em2 strong">
    <span class="yinwen">
     25
    </span>
    五月，詔削董昌官爵，委錢鏐討之。
   </p>
   <p class="em2 strong">
    <span class="yinwen">
     26
    </span>
    初，王行瑜求尙書令不獲，
    <span class="jiazhu">
     〔見上卷景福二年。〕
    </span>
    由是怨朝廷。畿內有八鎭兵，隸左右軍。
    <span class="jiazhu">
     〔左、右神策軍也。〕
    </span>
    郃陽鎭近華州，韓建求之；
    <span class="jiazhu">
     〔郃陽，漢縣，唐屬同州。《九域志》：縣在州東一百二十里。郃，音合。近，其靳翻；下同。〕
    </span>
    良原鎭近邠州，王行瑜求之。
    <span class="jiazhu">
     〔良原縣，屬涇州。〕
    </span>
    宦官曰：
    <span class="yinhao">
     「此天子禁軍，何可得也！」
    </span>
    王珂、王珙爭河中，行瑜、建及李茂貞皆爲珙請，不能得，恥之。珙使人語三帥曰：
    <span class="jiazhu">
     〔爲，于僞翻。語，牛倨翻。帥，所類翻。〕
    </span>
    <span class="yinhao">
     「珂不受代而與河東婚姻，必爲諸公不利，請討之。」
    </span>
    行瑜使其弟匡國節度使行約攻河中，
    <span class="jiazhu">
     〔時以同州爲匡國軍。《九域志》：同州東至河中七十五里。〕
    </span>
    珂求救於李克用。行瑜乃與茂貞、建各將精兵數千入朝，甲子，至京師，坊市民皆竄匿。上御安福門以待之，三帥盛陳甲兵，拜伏舞蹈於門下。上臨軒，親詰之曰：
    <span class="jiazhu">
     〔宇末曰軒。詰，去吉翻。〕
    </span>
    <span class="yinhao">
     「卿等不奏請俟報，輒稱兵入京城，其志欲何爲乎？若不能事朕，今日請避賢路！」
    </span>
    行瑜、茂貞流汗不能言，獨韓建粗述入朝之由。
    <span class="jiazhu">
     〔粗，坐五翻。〕
    </span>
    上與三帥宴，三帥奏稱：
    <span class="yinhao">
     「南、北司互有朋黨，墮紊朝政。
     <span class="jiazhu">
      〔墮，讀曰隳。紊，音問。〕
     </span>
     韋昭度討西川失策，
     <span class="jiazhu">
      〔討西川事見二百五十七卷、二百五十八卷。〕
     </span>
     李谿作相，不合衆心，請誅之。」
    </span>
    上未之許。是日，行瑜等殺昭度、谿於都亭驛，
    <span class="jiazhu">
     〔都亭驛在朱雀門外西街，含光門北來第二坊。〕
    </span>
    又殺樞密使康尙弼及宦官數人。又言：
    <span class="yinhao">
     「王珂、王珙嫡庶不分，請除王珙河中，徙王行約於陝，王珂於同州。」
    </span>
    上皆許之。始，三帥謀廢上，立吉王保；至是，聞李克用已起兵於河東，行瑜、茂貞各留兵二千人宿衞京師，與建皆辭還鎭。貶戶部尙書楊堪爲雅州刺史。堪，虞卿之子，
    <span class="jiazhu">
     〔楊虞卿見《文宗紀》。〕
    </span>
    昭度之舅也。
   </p>
   <p class="em2 strong">
    <span class="yinwen">
     27
    </span>
    初，崔胤除河中節度使，河東進奏官薛志勤揚言曰：
    <span class="yinhao">
     「崔公雖重德，以之代王珂，不若光德劉公於我公厚也。」
    </span>
    光德劉公者，太常卿劉崇望也。
    <span class="jiazhu">
     〔光德，里名，在長安城中。唐末，大臣有時望者，時人率以其所居里稱之。光德坊，朱雀街西第三街北來第六坊，京兆府在焉。〕
    </span>
    及三帥入朝，聞志勤之言，貶崇望昭州司馬。李克用聞三鎭兵犯闕，卽日遣使十三輩發北部兵，
    <span class="jiazhu">
     〔北部兵，代北諸蕃落兵也。〕
    </span>
    期以來月渡河入關。
   </p>
   <p class="em2 strong">
    <span class="yinwen">
     28
    </span>
    六月，庚寅，以錢鏐爲浙東招討使；鏐復發兵擊董昌。
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    <span class="yinwen">
     29
    </span>
    辛卯，以前均州刺史孔緯、繡州司戶張濬並爲太子賓客。壬辰，以緯爲吏部尙書，復其階爵，癸巳，拜司空，兼門下侍郎、同平章事。以張濬爲兵部尙書、諸道租庸使。
    <span class="jiazhu">
     〔孔緯、張濬貶見二百五十八卷大順元年。今欲復用之。〕
    </span>
    時緯居華州，濬居長水，上以崔昭緯等外交藩鎭，朋黨相傾，思得骨鯁之士，故驟用緯、濬。緯以有疾，扶輿至京師，見上，涕泣固辭；上不許。
   </p>
   <p class="em2 strong">
    <span class="yinwen">
     30
    </span>
    李克用大舉蕃、漢兵南下，上表稱王行瑜、李茂貞、韓建稱兵犯闕，賊害大臣，請討之，
    <span class="jiazhu">
     〔李克用實黨王珂，聲三帥之罪而表請致討。〕
    </span>
    又移檄三鎭，行瑜等大懼。克用軍至絳州，刺史王瑤閉城拒之；克用進攻，旬日，拔之，斬瑤於軍門，殺城中違拒者千餘人。秋，七月，丙辰朔，克用至河中，王珂迎謁於路。
   </p>
   <p class="em2 strong">
    匡國節度使王行約敗於朝邑，
    <span class="jiazhu">
     〔朝，直遙翻。〕
    </span>
    戊午，行約棄同州走，己未，至京師。行約弟行實時爲左軍指揮使，
    <span class="jiazhu">
     〔神策左軍非此。〕
    </span>
    帥衆與行約大掠西市。
    <span class="jiazhu">
     〔朱雀街西，謂之西市。〕
    </span>
    行實奏稱同華已沒，沙陀將至，請車駕幸邠州。庚申，樞密使駱全瓘奏請車駕幸鳳翔。上曰：
    <span class="yinhao">
     「朕得克用表，尙駐軍河中。就使沙陀至此，朕自有以枝梧，卿等但各撫本軍，勿令搖動。」
    </span>
   </p>
   <p class="em2 strong">
    右軍指揮使李繼鵬，茂貞假子也，
    <span class="jiazhu">
     〔程大昌《雍錄》曰：北軍左、右兩軍，皆在苑內。左三軍在內東苑之東，大明宮苑東也。右三軍在九仙門之西，九仙在內東苑之西北角。左三軍，左神策、左龍武、左羽林軍也。右三軍，右神策、右龍武、右羽林軍也。余按《雍錄》所云左、右六軍，代、德以後宿衞者也。僖宗廣明幸蜀，此六軍潰散，田令孜於成都募新軍五十二都，分屬左、右神策軍；自時厥後，凡所謂左、右軍者，皆此軍也，分營於京城內外，又不專在苑中。若此時王行實、李繼鵬爲左、右軍指揮使，疑是邠、岐二帥所留兵以宿衞者自分爲左、右也。〕
    </span>
    本姓名閻珪，與駱全瓘謀劫上幸鳳翔；中尉劉景宣與王行實知之，欲劫上幸邠州；孔緯面折景宣，以爲不可輕離宮闕。
    <span class="jiazhu">
     〔折，之舌翻。離，力智翻。〕
    </span>
    向晚，繼鵬連奏請車駕出幸，於是王行約引左軍攻右軍，鼓譟震地。上聞亂，登承天樓，欲諭止之，捧日都頭李筠將本軍，於樓前侍衞。李繼鵬以鳳翔兵攻筠，
    <span class="jiazhu">
     〔王行約以李繼鵬欲先劫車駕幸岐，故攻右軍。李繼鵬當與行約戰，而乃攻李筠者，以筠衞上，不得而劫幸也。〕
    </span>
    矢拂御衣，著于樓桷，
    <span class="jiazhu">
     〔著，直略翻。桷，榱也。椽方曰桷。〕
    </span>
    左右扶上下樓；繼鵬復縱火焚宮門，煙炎蔽天。時有鹽州六都兵屯京師，
    <span class="jiazhu">
     〔炎，讀與燄同。鹽州六都兵，孫德昭等所領兵也。〕
    </span>
    素爲兩軍所憚，上急召令入衞；旣至，兩軍退走，各歸邠州及鳳翔。城中大亂，互相剽掠，
    <span class="jiazhu">
     〔剽，匹妙翻。〕
    </span>
    上與諸王及親近幸李筠營，護蹕都頭李居實帥衆繼至。
    <span class="jiazhu">
     〔護蹕都亦神策五十四都之一，或曰卽扈蹕都。帥，讀曰率。〕
    </span>
   </p>
   <p class="em2 strong">
    或傳王行瑜、李茂貞欲自來迎車駕，上懼爲所迫，辛酉，以筠、居實兩都兵自衞，出啓夏門，
    <span class="jiazhu">
     〔啓夏門，長安城南面東來第一門。〕
    </span>
    趣南山，宿莎城鎭。
    <span class="jiazhu">
     〔莎城鎭在長安城南，近郊之地也。趣，七喻翻。〕
    </span>
    士民追從車駕者數十萬人，比至谷口，暍死者三之一，
    <span class="jiazhu">
     〔谷口，南山谷口也。暍，於歇翻。暍死者，中熱而死。比，必寐翻。〕
    </span>
    夜，復爲盜所掠，哭聲震山谷。時百官多扈從不及，
    <span class="jiazhu">
     〔從，才用翻。〕
    </span>
    戶部尙書、判度支及鹽鐵轉運使薛王知柔獨先至，
    <span class="jiazhu">
     〔知柔，薛王業之曾孫。〕
    </span>
    上命權知中書事及置頓使。
   </p>
   <p class="em2 strong">
    壬戌，李克用入同州，崔昭緯、徐彥若、王摶至莎城。甲子，上徙幸石門鎭，
    <span class="jiazhu">
     〔路振《九國志》：昭宗出啓夏門，駐華嚴寺，晡晚，出幸南山之莎城，駐于石門山之佛寺。與此稍異。〕
    </span>
    命薛王知柔與知樞密院劉光裕還京城，制置守衞宮禁。丙寅，李克用遣節度判官王瓌奉表問起居。丁卯，上遣內侍郗廷昱
    <span class="jiazhu">
     〔《新書·百官志》：內侍在內侍監之下，內常侍之上，員四人，從四品上。郗，丑之翻。〕
    </span>
    齎詔詣李克用軍，令與王珂各發萬騎同赴新平。
    <span class="jiazhu">
     〔赴新平以討王行瑜。邠州新平郡。〕
    </span>
    又詔彰義節度使張鐇以涇原兵控扼鳳翔。
   </p>
   <p class="em2 strong">
    李克用遣兵攻華州；韓建登城呼曰：
    <span class="jiazhu">
     〔呼，火故翻。〕
    </span>
    <span class="yinhao">
     「僕於李公未嘗失禮，何爲見攻？」
    </span>
    克用使謂之曰：
    <span class="yinhao">
     「公爲人臣，逼逐天子，公爲有禮，孰爲無禮者乎！」
    </span>
    會郗廷昱至，言李茂貞將兵三萬至盩厔，王行瑜將兵至興平，皆欲迎車駕，克用乃釋華州之圍，移兵營渭橋。
    <span class="jiazhu">
     〔《考異》曰：《唐太祖紀年錄》：
     <span class="yinhao">
      「王師攻華州，俄而郗廷昱至，且言茂貞領兵三萬至興平，欲往石門迎駕，乃解華圍，進營渭橋。」
     </span>
     按《實錄》，八月延王戒丕至河中，克用已發前鋒至渭北。己丑克用進營渭橋。又《紀年錄》載詔曰：
     <span class="yinhao">
      「省表，已部領大軍，前月二十七日離河中。」
     </span>
     蓋克用不親圍華州，但遣別將將兵往，及聞邠、岐謀迎駕，乃遣華兵詣渭橋，卽所謂前鋒者也。克用旣以七月二十七日離河中，則戒丕至彼必在其前，《實錄》云八月至河中，誤也。今從《紀年錄》。〕
    </span>
   </p>
   <p class="em2 strong">
    以薛王知柔爲清海節度使、
    <span class="jiazhu">
     〔是年，賜嶺南節度使軍額曰清海。〕
    </span>
    同平章事，仍權知京兆尹、判度支，充鹽鐵轉運使，俟反正日赴鎭。
   </p>
   <p class="em2 strong">
    上在南山旬餘，士民從車駕避亂者日相驚曰：
    <span class="yinhao">
     「邠、岐兵至矣！」
    </span>
    上遣延王戒丕詣河中，趣李克用令進兵。
    <span class="jiazhu">
     〔延王邠，玄宗子，戒丕其後也。趣，讀曰促。〕
    </span>
    壬午，克用發河中。上遣供奉官張承業詣克用軍。
    <span class="jiazhu">
     〔張承業，內供奉官也。〕
    </span>
    承業，同州人，屢奉使於克用，因留監其軍。
    <span class="jiazhu">
     〔爲張承業盡心於李克用父子張本。〕
    </span>
    己丑，克用進軍渭橋，遣其將李存貞爲前鋒；辛卯，拔永壽，又遣史儼將三千騎詣石門侍衞。癸巳，遣李存信、李存審會保大節度使李思孝攻王行瑜棃園寨，
    <span class="jiazhu">
     〔棃園寨在京兆雲陽縣。《九域志》：雲陽在華州西北九十里。《考異》曰：《莊宗列傳》曰：
     <span class="yinhao">
      「三鎭亂長安，李存信從太祖入關，以前軍先自夏陽渡河，攻同華屬邑，下之。時太祖在渭北，伶官羣小或勸太祖入朝自握兵柄。太祖亦以全忠圖己，朝廷不能斷，心微有望，月餘不進軍。存信與蓋寓乘間密啓曰：『大王家世效忠，此行討逆，上爲邠、鳳不臣，但令臣節爲天下所知，卽三賊不足平也。而悠悠之徒，不達大體，或以弗詢之畫苟悅台情，雖俳優之言，不宜縱其如此。京師咫尺，天聽非遙，實無益於英德也。今三凶正蹙，須速圖之，事留變生，無宜猶豫。』太祖曰：『公言是也。』卽日出師，下棃園砦。」
     </span>
     按克用謀大事，固非伶官所豫。又《實錄》，己丑克用進營渭橋，癸巳克棃園，中間四日耳，無月餘不進事。且旣云羣小勸入朝，卽當詣行在，不當留渭北。此特李存信之人欲歸功於存信耳。今不取。〕
    </span>
    擒其將王令陶等，獻於行在。思孝本姓拓跋，思恭之弟也。李茂貞懼，斬李繼鵬，傳首行在，
    <span class="jiazhu">
     〔李茂貞委劫乘輿之罪於繼鵬。〕
    </span>
    上表請罪，且遣使求和於克用。上復遣延王戒丕、丹王允諭克用，
    <span class="jiazhu">
     〔丹王逾，代宗子，允其後也。復，扶又翻。〕
    </span>
    令
    <span class="yinhao">
     「且赦茂貞，倂力討行瑜，俟其殄平，當更與卿議之」
    </span>
    ，且命二王拜克用爲兄。
   </p>
   <p class="em2 strong">
    <span class="yinwen">
     31
    </span>
    以前河中節度使崔胤爲中書侍郎、同平章事。
   </p>
   <p class="em2 strong">
    <span class="yinwen">
     32
    </span>
    戊戌，削奪王行瑜官爵。癸卯，以李克用爲邠寧四面行營都招討使，保大節度使李思孝爲北面招討使，定難節度使李思諫爲東面招討使，
    <span class="jiazhu">
     〔難，乃旦翻。〕
    </span>
    彰義節度使張鐇爲西面招討使。
    <span class="jiazhu">
     〔命李克用自南臨討之。〕
    </span>
    克用遣其子存勗詣行在，
    <span class="jiazhu">
     〔李存勗始此。《考異》曰：《實錄》作
     <span class="yinhao">
      「存貞」
     </span>
     。據《後唐實錄》、薛居正《五代史》，莊宗未嘗名存貞。《實錄》蓋誤。〕
    </span>
    年十一，上奇其狀貌，撫之曰：
    <span class="yinhao">
     「兒方爲國之棟梁，他日宜盡忠於吾家。」
    </span>
    克用表請上還京；上許之。令克用遣騎三千駐三橋爲備禦。辛亥，車駕還京師。
   </p>
   <p class="em2 strong">
    壬子，司空兼門下侍郎、同平章事崔昭緯罷爲右僕射。
   </p>
   <p class="em2 strong">
    <span class="yinwen">
     33
    </span>
    以護國留後王珂、盧龍留後劉仁恭各爲本鎭節度使。
    <span class="jiazhu">
     〔李克用之志也。〕
    </span>
   </p>
   <p class="em2 strong">
    <span class="yinwen">
     34
    </span>
    時宮室焚毀，未暇完葺，上寓居尙書省，
    <span class="jiazhu">
     〔程大昌曰：尙書省在朱雀門正街之東，自占一坊，六部附麗其旁。〕
    </span>
    百官往往無袍笏僕馬。
   </p>
   <p class="em2 strong">
    <span class="yinwen">
     35
    </span>
    以李克用爲行營都統。
   </p>
   <p class="em2 strong">
    <span class="yinwen">
     36
    </span>
    九月，癸亥，司空兼門下侍郎、同平章事孔緯薨。
   </p>
   <p class="em2 strong">
    <span class="yinwen">
     37
    </span>
    辛未，朱全忠自將擊朱瑄，戰於梁山；
    <span class="jiazhu">
     〔《新志》：鄆州壽張縣有刀梁山。《水經註》，梁山在壽張縣，濟水逕其東。〕
    </span>
    瑄敗走還鄆。
   </p>
   <p class="em2 strong">
    <span class="yinwen">
     38
    </span>
    李克用急攻棃園，王行瑜求救於李茂貞，茂貞遣兵萬人屯龍泉鎭，
    <span class="jiazhu">
     〔《九域志》：邠州三水縣有龍泉鎭，在州東北。〕
    </span>
    自將兵三萬屯咸陽之旁。克用請詔茂貞歸鎭，仍削奪其官爵，欲分兵討之。上以茂貞自誅繼鵬，前已赦宥，不可復削奪誅討，
    <span class="jiazhu">
     〔復，扶又翻。〕
    </span>
    但詔歸鎭，仍令克用與之和解。以昭義節度使李罕之檢校侍中，充邠寧四面行營副都統。史儼敗邠寧兵於雲陽，
    <span class="jiazhu">
     〔敗，補邁翻；下同。〕
    </span>
    擒雲陽鎭使王令誨等，獻之。
   </p>
   <p class="em2 strong">
    <span class="yinwen">
     39
    </span>
    王建遣簡州刺史王宗瑤等將兵赴難；
    <span class="jiazhu">
     〔難，乃旦翻。〕
    </span>
    甲戌，軍于綿州。
    <span class="jiazhu">
     〔《春秋》之法，書救而書次者，以次爲貶。貶者，以其頓兵觀望不進，無救難解急之意也。王建遣兵赴難而軍于綿州，何日至長安邪！〕
    </span>
   </p>
   <p class="em2 strong">
    <span class="yinwen">
     40
    </span>
    董昌求救於楊行密，行密遣泗州防禦使臺濛攻蘇州以救之，
    <span class="jiazhu">
     〔蘇州時屬錢鏐，攻之，所以牽制鏐兵不得專攻董昌。〕
    </span>
    且表昌引咎，願脩職貢，請復官爵。又遺錢鏐書，稱：
    <span class="yinhao">
     「昌狂疾自立，已畏兵諫，
     <span class="jiazhu">
      〔遺，唯季翻。《春秋左氏傳》，鬻拳強諫，楚子不從，臨之以兵。〕
     </span>
     執送同惡，
     <span class="jiazhu">
      〔謂董昌執首謀者吳瑤及巫覡數人送於鏐也。〕
     </span>
     不當復伐之。」
    </span>
    <span class="jiazhu">
     〔復，扶又翻。〕
    </span>
   </p>
   <p class="em2 strong">
    <span class="yinwen">
     41
    </span>
    冬，十月，丙戌，河東將李存貞敗邠寧軍於棃園北，殺千餘人。
    <span class="jiazhu">
     〔敗，補邁翻。〕
    </span>
    自是棃園閉壁不敢出。
   </p>
   <p class="em2 strong">
    <span class="yinwen">
     42
    </span>
    貶右僕射崔昭緯爲梧州司馬。
    <span class="jiazhu">
     〔以黨附邠、岐也。〕
    </span>
   </p>
   <p class="em2 strong">
    <span class="yinwen">
     43
    </span>
    魏國夫人陳氏，才色冠後宮；
    <span class="jiazhu">
     〔冠，古玩翻。〕
    </span>
    戊子，上以賜李克用。
    <span class="jiazhu">
     〔薛《史》曰：後克用薨，陳氏爲尼，至晉天福中乃卒。〕
    </span>
   </p>
   <p class="em2 strong">
    克用令李罕之、李存信等急攻棃園；城中食盡，棄城走。罕之等邀擊之，所殺萬餘人，克棃園等三寨，獲王行瑜子知進及大將李元福等；克用進屯棃園。庚寅，王行約、王行實燒寧州遁去。
    <span class="jiazhu">
     〔《九域志》：寧州南至邠州一百二十五里。〕
    </span>
    克用奏請以匡國節度使蘇文建爲靜難節度使，趣令赴鎭，且理寧州，招撫降人。
    <span class="jiazhu">
     〔以蘇文建代王行瑜也；時邠州未下，故令且治寧州。趣，讀曰促。降，戶江翻。〕
    </span>
   </p>
   <p class="em2 strong">
    <span class="yinwen">
     44
    </span>
    上遷居大內。
    <span class="jiazhu">
     〔葺理稍完，自尙書省還居大內。〕
    </span>
   </p>
   <p class="em2 strong">
    <span class="yinwen">
     45
    </span>
    朱全忠遣都將葛從周擊兗州，自以大軍繼之。癸卯，圍兗州。
    <span class="jiazhu">
     〔是年春，汴兵圍兗州，以河東救至而退，今復圍之。〕
    </span>
   </p>
   <p class="em2 strong">
    <span class="yinwen">
     46
    </span>
    楊行密遣寧國節度使田頵、
    <span class="jiazhu">
     〔景福元年，升宣歙團練使爲寧國節度使。〕
    </span>
    潤州團練使安仁義攻杭州鎭戍以救董昌，昌使湖州將徐淑會淮南將魏約共圍嘉興。錢鏐遣武勇都指揮使顧全武救嘉興，破烏墩、光福二寨。
    <span class="jiazhu">
     〔《九域志》：湖州烏程縣有烏墩鎭。墩，都昆翻。〕
    </span>
    淮南將柯厚破蘇州水栅。全武，餘姚人也。
   </p>
   <p class="em2 strong">
    <span class="yinwen">
     47
    </span>
    義武節度使王處存薨，軍中推其子節度副使郜爲留後。
    <span class="jiazhu">
     〔郜，古到翻。〕
    </span>
   </p>
   <p class="em2 strong">
    <span class="yinwen">
     48
    </span>
    以京兆尹武邑孫偓爲兵部侍郎、同平章事。
   </p>
   <p class="em2 strong">
    <span class="yinwen">
     49
    </span>
    王行瑜以精甲五千守龍泉寨，李克用攻之；李茂貞以兵五千救之，營於鎭西。
    <span class="jiazhu">
     〔鎭西，龍泉鎭之西也。〕
    </span>
    李罕之擊鳳翔兵，走之，十一月，丁巳，拔龍泉寨。行瑜走入邠州，遣使請降於李克用。
   </p>
   <p class="em2 strong">
    <span class="yinwen">
     50
    </span>
    齊州刺史朱瓊舉州降於朱全忠。
    <span class="jiazhu">
     〔爲朱瑾誘斬瓊張本。《考異》曰：薛居正《五代史·梁紀》，瓊降及死皆在十月。按《編遺錄》：
     <span class="yinhao">
      「十一月丁巳，瓊遣軍將王自新奉檄歸義。壬申，瓊自來，辛巳，死。」
     </span>
     今從之。〕
    </span>
    瓊，瑾之從父兄也。
    <span class="jiazhu">
     〔從，才用翻。〕
    </span>
   </p>
   <p class="em2 strong">
    <span class="yinwen">
     51
    </span>
    衢州刺史陳儒卒，弟岌代之。
   </p>
   <p class="em2 strong">
    <span class="yinwen">
     52
    </span>
    李克用引兵逼邠州，王行瑜登城，號哭
    <span class="jiazhu">
     〔號，戶刀翻。〕
    </span>
    謂克用曰：
    <span class="yinhao">
     「行瑜無罪，迫脅乘輿，皆李茂貞及李繼鵬所爲，請移兵問鳳翔，行瑜願束身歸朝。」
    </span>
    <span class="jiazhu">
     〔乘，繩證翻。朝，直遙翻。〕
    </span>
    克用曰：
    <span class="yinhao">
     「王尙父何恭之甚！
     <span class="jiazhu">
      〔王行瑜賜號尙父，時已削奪，克用稱之以戲之。〕
     </span>
     僕受詔討三賊臣，
     <span class="jiazhu">
      〔謂王行瑜、李茂貞、韓建也。〕
     </span>
     公預其一，束身歸朝，非僕所得專也。」
    </span>
    丁卯，行瑜挈族棄城走。克用入邠州，封府庫，撫居人，命指揮使高爽權巡撫軍城，奏趣蘇文建赴鎭。
    <span class="jiazhu">
     〔趣，讀曰促。〕
    </span>
    行瑜走至慶州境，部下斬行瑜，傳首。
    <span class="jiazhu">
     〔光啓三年，王行瑜得靜難節，至是而誅。〕
    </span>
   </p>
   <p class="em2 strong">
    <span class="yinwen">
     53
    </span>
    朱瑄遣其將賀瓌、柳存及河東將薛
    <span class="jiaozhusup">
     〔章：十二行本「薛」作「何」；乙十一行本同；孔本同。〕
    </span>
    懷寶將兵萬餘人襲曹州，
    <span class="jiazhu">
     〔曹州降汴，見二百五十八卷大順二年。〕
    </span>
    以解兗州之圍。瓌，濮陽人也。
    <span class="jiazhu">
     〔濮，博木翻。〕
    </span>
    丁卯，全忠自中都引兵夜追之，比明，至鉅野南，及之，
    <span class="jiazhu">
     〔比，必利翻。中都，漢平陸縣，天寶元年改曰中都；鉅野，漢古縣：唐並屬鄆州。《九域志》：中都縣在州東南六十里；鉅野縣在州南百八十里。〕
    </span>
    屠殺殆盡，生擒瓌、存、懷寶，俘士卒三千餘人。是日晡後，大風沙塵晦冥，全忠曰：
    <span class="yinhao">
     「此殺人未足耳！」
    </span>
    下令所得之俘盡殺之。庚午，縛瓌等徇於兗州城下，謂朱瑾曰：
    <span class="yinhao">
     「卿兄已敗，何不早降！」
    </span>
   </p>
   <p class="em2 strong">
    <span class="yinwen">
     54
    </span>
    丁丑，雅州刺史王宗侃攻拔利州，執刺史李繼顒，斬之。
    <span class="jiazhu">
     〔王宗侃，西川將。李繼顒，鳳翔將。〕
    </span>
   </p>
   <p class="em2 strong">
    <span class="yinwen">
     55
    </span>
    朱瑾僞遣使請降於朱全忠，
    <span class="jiazhu">
     〔因其誘降而行詐。〕
    </span>
    全忠自就延壽門下與瑾語。
    <span class="jiazhu">
     〔延壽門，蓋兗州城門也。〕
    </span>
    瑾曰：
    <span class="yinhao">
     「欲送符印，願使兄瓊來領之。」
    </span>
   </p>
   <p class="em2 strong">
    辛巳，全忠使瓊往，瑾立馬橋上，述［伏］驍果董懷進於橋下，瓊至，懷進突出，擒之以入，須臾，擲首城外。全忠乃引兵還，
    <span class="jiazhu">
     〔全忠知瑾無降心，攻之未易猝下，故還。〕
    </span>
    以瓊弟玭爲齊州防禦使，
    <span class="jiazhu">
     〔玭，蒲田翻。〕
    </span>
    殺柳存、懷
    <span class="jiaozhusup">
     〔章：十二行本「懷」上有「何」字；乙十一行本同；張校「何」作「薛」，云「存」下脫「薛」字。〕
    </span>
    寶；聞賀瓌名，釋而用之。
    <span class="jiazhu">
     〔賀瓌自此遂爲朱氏用。〕
    </span>
   </p>
   <p class="em2 strong">
    <span class="yinwen">
     56
    </span>
    李克用旋軍渭北。
    <span class="jiazhu">
     〔自邠寧回屯渭北。〕
    </span>
   </p>
   <p class="em2 strong">
    <span class="yinwen">
     57
    </span>
    加靜難節度蘇文建同平章事。
   </p>
   <p class="em2 strong">
    <span class="yinwen">
     58
    </span>
    蔣勛求爲邵州刺史，劉建鋒不許，
    <span class="jiazhu">
     〔乾寧二年，蔣勛棄回龍關，以開劉建鋒之取長沙，故邀之以求邵州。〕
    </span>
    勛乃與鄧繼崇起兵，連飛山、梅山蠻寇湘潭，
    <span class="jiazhu">
     〔飛山蠻在邵州西北界，今其山在靖州北十五里，比諸山爲最高峻，四面絕壁千仞。梅山蠻在潭州界，宋朝開爲安化縣，在州西三百二十里。湘潭，後漢湘南縣地，吳分湘南置衡陽縣，天寶八年，移治於洛口，因改名湘潭縣，屬潭州。《九域志》：在州南一百六十里。〕
    </span>
    據邵州，使其將申德昌屯定勝鎭
    <span class="jiazhu">
     〔定勝鎭在邵州東北界。〕
    </span>
    以扼潭人。
   </p>
   <p class="em2 strong">
    <span class="yinwen">
     59
    </span>
    十二月，甲申，閬州防禦使李繼雍、蓬州刺史費存、
    <span class="jiazhu">
     〔費，父沸翻。〕
    </span>
    渠州刺史陳璠各帥所部兵奔王建。
    <span class="jiazhu">
     〔三人皆鳳翔將。帥，讀曰率。〕
    </span>
   </p>
   <p class="em2 strong">
    <span class="yinwen">
     60
    </span>
    乙酉，李克用軍于雲陽。
   </p>
   <p class="em2 strong">
    <span class="yinwen">
     61
    </span>
    王建奏：
    <span class="yinhao">
     「東川節度使顧彥暉不發兵赴難，而掠奪輜重，遣瀘州刺史馬敬儒斷峽路，請興兵討之。」
    </span>
    <span class="jiazhu">
     〔難，乃旦翻。重，直用翻。觀此，則去年王宗瑤赴難之軍，非眞有勤王之心，特借此以開東川兵端耳。斷，音短。〕
    </span>
    戊子，華洪大破東川兵於楸林，俘斬數萬，拔楸林寨。
    <span class="jiazhu">
     〔楸，七由翻。〕
    </span>
   </p>
   <p class="em2 strong">
    <span class="yinwen">
     62
    </span>
    乙未，進李克用爵晉王，
    <span class="jiazhu">
     〔自隴西郡王進爵晉王。〕
    </span>
    加李罕之兼侍中，以河東大將蓋寓領容管觀察使；
    <span class="jiazhu">
     〔蓋，古盍翻。領，遙領也。〕
    </span>
    自餘克用將佐、子孫並進官爵。克用性嚴急，左右小有過輒死，無敢違忤；惟蓋寓敏慧，能揣其意，
    <span class="jiazhu">
     〔忤，五故翻。揣，初委翻。〕
    </span>
    婉辭裨益，無不從者。克用或以非罪怒將吏，寓必陽助之怒，克用常釋之；有所諫諍，必徵近事爲喻；由是克用愛信之，境內無不依附，權與克用侔。朝廷及鄰道遣使至河東，其賞賜賂遺，先入克用，次及寓家。朱全忠數遣人間之，
    <span class="jiazhu">
     〔遺，于季翻。數，所角翻。間，古莧翻。〕
    </span>
    及揚言云蓋寓已代克用，而克用待之益厚。
    <span class="jiazhu">
     〔自古英雄之爭天下，必倚勇智之士以爲用；而出入左右，伺候顏色者，亦有敏慧軟媚之人，若蓋寓之於李克用是也。〕
    </span>
   </p>
   <p class="em2 strong">
    <span class="yinwen">
     63
    </span>
    丙申，王建攻東川，別將王宗弼爲東川兵所擒，
    <span class="jiazhu">
     〔路振《九國志》曰：王宗弼掠地飛烏，爲顧彥暉所獲。〕
    </span>
    顧彥暉畜以爲子。
    <span class="jiazhu">
     〔畜，吁玉翻。〕
    </span>
    戊戌，通州刺史李彥昭將所部兵二千降於建。
    <span class="jiazhu">
     〔通州，今之達州。李彥昭亦鳳翔將。〕
    </span>
   </p>
   <p class="em2 strong">
    <span class="yinwen">
     64
    </span>
    李克用遣掌書記李襲吉入謝恩，
    <span class="jiazhu">
     〔景鳳［龍］元年，行軍府置掌書記；開元以後，諸節鎭皆置之；掌朝覲、聘慰、薦祭祀、祈祝之文，與號令、升絀之事。〕
    </span>
    密言於上曰：
    <span class="yinhao">
     「比年以來，
     <span class="jiazhu">
      〔比，毗至翻。〕
     </span>
     關輔不寧，
     <span class="jiazhu">
      〔關，謂蒲、潼、隴、蜀、藍田諸關。輔，謂三輔。關內，卽漢三輔之地。〕
     </span>
     乘此勝勢，遂取鳳翔，一勞永逸，時不可失。臣屯軍渭北，專俟進止。」
    </span>
    上謀於貴近，或曰：
    <span class="yinhao">
     「茂貞復滅，
     <span class="jiazhu">
      〔復，扶又翻；下同。〕
     </span>
     則沙陀大盛，朝廷危矣！」
    </span>
    上乃賜克用詔，褒其忠款，
    <span class="jiazhu">
     〔款，誠也。〕
    </span>
    而言：
    <span class="yinhao">
     「不臣之狀，行瑜爲甚。自朕出幸以來，茂貞、韓建自知其罪，不忘國恩，職貢相繼，且當休兵息民。」
    </span>
    克用奉詔而止。旣而私於詔使曰：
    <span class="yinhao">
     「觀朝廷之意，似疑克用有異心也。然不去茂貞，
     <span class="jiazhu">
      〔去，羌呂翻。〕
     </span>
     關中無安寧之日。」
    </span>
    <span class="jiazhu">
     〔其後李茂貞再犯京師，克用亦不能救矣。〕
    </span>
    又詔免克用入朝，將佐或言：
    <span class="yinhao">
     「今密邇闕庭，豈可不入見天子！」
    </span>
    <span class="jiazhu">
     〔見，賢遍翻。〕
    </span>
    克用猶豫未決，蓋寓言於克用曰：
    <span class="yinhao">
     「曏者王行瑜輩縱兵狂悖，
     <span class="jiazhu">
      〔悖，蒲妹翻，又蒲沒翻。〕
     </span>
     致鑾輿播越，百姓奔散。今天子還未安席，人心尙危，大王若引兵渡渭，竊恐驚駭都邑。
     <span class="jiazhu">
      〔蓋寓言李克用旣不可釋兵入朝，若以衆入，是復邠、岐、華三帥之事耳。〕
     </span>
     人臣盡忠，在於勤王，不在入覲，願熟圖之！」
    </span>
    克用笑曰：
    <span class="yinhao">
     「蓋寓尙不欲吾入朝，況天下之人乎！」
    </span>
    乃表稱：
    <span class="yinhao">
     「臣總帥大軍，
     <span class="jiazhu">
      〔帥，讀曰率。〕
     </span>
     不敢徑入朝覲，且懼部落士卒侵擾渭北居人。」
    </span>
    辛亥，引兵東歸。表至京師，上下始安。詔賜河東士卒錢三十萬緡。克用旣去，李茂貞驕橫如故，
    <span class="jiazhu">
     〔橫，下孟翻。〕
    </span>
    河西州縣多爲茂貞所據，
    <span class="jiazhu">
     〔河西，謂涼、瓜、沙、肅諸州。〕
    </span>
    以其將胡敬璋爲河西節度使。
   </p>
   <p class="em2 strong">
    <span class="yinwen">
     65
    </span>
    朱全忠之去兗州也，
    <span class="jiazhu">
     〔朱瓊死而全忠還。〕
    </span>
    留葛從周將兵守之，朱瑾閉城不復出。從周將還，乃揚言
    <span class="yinhao">
     「天平、河東救兵至，引兵西北邀之，」
    </span>
    夜半，潛歸故寨。瑾以從周精兵悉出，果出兵攻寨。從周突出奮擊，殺千餘人，擒其都將孫漢筠而還。
   </p>
   <p class="em2 strong">
    <span class="yinwen">
     66
    </span>
    加鎭海節度使錢鏐兼侍中。
   </p>
   <p class="em2 strong">
    <span class="yinwen">
     68
    </span>
    朱瑄、朱瑾屢爲朱全忠所攻，民失耕稼，財力俱弊。告急於河東，李克用遣大將史儼、李承嗣將數千騎假道於魏以救之。
    <span class="jiazhu">
     〔史儼、李承嗣自此遂與朱瑾入淮南矣。〕
    </span>
   </p>
   <p class="em2 strong">
    <span class="yinwen">
     69
    </span>
    安州防禦使家晟
    <span class="jiazhu">
     〔《姓苑》：家姓，周大夫家父之後；又魯公族有子家氏。〕
    </span>
    與朱全忠親吏蔣玄暉有隙，恐及禍，與指揮使劉士政、兵馬監押陳可璠將兵三千襲桂州，殺經略使周元靜而代之。
    <span class="jiazhu">
     〔自安州遠襲桂州而克之者，江、湘城邑荒殘，守兵單弱，道無邀截之患，桂人不意其至，遂殺其帥而代之。璠，孚袁翻。〕
    </span>
    晟醉侮可璠，可璠手刃之，推士政知軍府事，可璠自爲副使。詔卽以士政爲經
    <span class="jiaozhusup">
     〔章：十二行本「經」上有「桂管」二字；乙十一行本同；孔本同；退齋校同。〕
    </span>
    略使。玄暉，吳人也。
    <span class="jiazhu">
     〔爲劉、陳又爲馬殷所併張本。〕
    </span>
   </p>
   <p class="strong">
    <span class="section" id="title-4">
     <span data-head-description="" data-head-level="h4" data-head-title="乾寧三年">
      三年
     </span>
    </span>
    <span class="biaozhusup" data-rel="（丙辰、西元八九六年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，西川將王宗夔攻拔龍州，殺刺史田昉。
    <span class="jiazhu">
     〔此時龍州當屬李茂貞。昉，方往翻。〕
    </span>
   </p>
   <p class="em2 strong">
    <span class="yinwen">
     2
    </span>
    丁巳，劉建鋒遣都指揮使馬殷將兵討蔣勛，攻定勝寨，破之。
    <span class="jiazhu">
     〔去年，蔣勛遣兵守定勝寨。〕
    </span>
   </p>
   <p class="em2 strong">
    <span class="yinwen">
     3
    </span>
    辛未，安仁義以舟師至湖州，欲渡江應董昌，
    <span class="jiazhu">
     〔安仁義自潤州以舟師至湖州，何從而渡江哉！蓋欲自湖州舟行入柳浦而渡西陵耳，然錢鏐在杭，未容得至西陵。〕
    </span>
    錢鏐遣武勇都指揮使顧全武、都知兵馬使許再思守西陵，仁義不能渡。昌遣其將湯臼守石城，
    <span class="jiazhu">
     〔《會稽志》：石城山在山陰縣東北三十里。〕
    </span>
    袁邠守餘姚。
   </p>
   <p class="em2 strong">
    <span class="yinwen">
     4
    </span>
    閏月，克用遣蕃、漢都指揮使李存信
    <span class="jiazhu">
     〔此又是一段起事；
     <span class="yinhao">
      「克用」
     </span>
     之上當有
     <span class="yinhao">
      「李」
     </span>
     字。〕
    </span>
    將萬騎假道于魏以救兗、鄆，軍于莘縣。朱全忠使人謂羅弘信曰：
    <span class="yinhao">
     「克用志吞河朔，師還之日，貴道可憂。」
    </span>
    存信戢衆不嚴，
    <span class="jiazhu">
     〔戢，則立翻。〕
    </span>
    侵暴魏人，弘信怒，發兵三萬夜襲之。存信軍潰，退保洺州，喪士卒什二三，
    <span class="jiazhu">
     〔按《九域志》，莘縣西距魏州九十里。羅弘信欲襲李存信，亦必朝出軍而後能乘夜而至；李存信之敗，斥候不明故也。喪，息浪翻。〕
    </span>
    委棄資糧兵械萬數；史儼、李承嗣之軍隔絕不得還。弘信自是與河東絕，專志於汴。全忠方圖兗、鄆，畏弘信議其後，弘信每有贈遺，
    <span class="jiazhu">
     〔遺，于季翻。〕
    </span>
    全忠必對使者北向拜授之，曰：
    <span class="yinhao">
     「六兄於予，倍年以長，固非諸鄰之比。」
    </span>
    <span class="jiazhu">
     〔
     <span class="yinhao">
      「授」
     </span>
     當作
     <span class="yinhao">
      「受」
     </span>
     。羅弘信，第六。《記·曲禮》：年長以倍，則父事之。朱全忠豈知禮者？繆爲恭敬以離幷、魏之交耳。長，知兩翻。諸鄰，謂與宣武鄰道諸帥也。〕
    </span>
    弘信信之，全忠以是得專意東方。
    <span class="jiazhu">
     〔謂專意攻兗、鄆也。〕
    </span>
   </p>
   <p class="em2 strong">
    <span class="yinwen">
     5
    </span>
    丁亥，果州刺史張
    <span class="jiaozhusup">
     〔嚴：「張」改「周」。〕
    </span>
    雄降于王建。
    <span class="jiazhu">
     〔宋白曰：果州南充郡，劉璋初分墊江已上置巴郡，理此。建安六年，璋改郡爲巴西，徙理閬中。今郡在嘉陵江之西。魏平蜀，於今州北三十七里石苟埧置南宕渠郡，其縣亦移就郡理。隋廢郡，併入閬中，復爲巴西縣地，仍移巴西縣，理安漢城。開皇十八年，改爲南充縣。唐武德四年，分置果州，以郡南八里有果山爲名。〕
    </span>
   </p>
   <p class="em2 strong">
    <span class="yinwen">
     6
    </span>
    二月，戊辰，顧全武、許再思敗湯臼於石城。
    <span class="jiazhu">
     〔敗，補邁翻；下同。〕
    </span>
    上用楊行密之請，赦董昌，復其官爵；錢鏐不從。
   </p>
   <p class="em2 strong">
    <span class="yinwen">
     7
    </span>
    以通王滋判侍衞諸將事。
    <span class="jiazhu">
     〔通王滋，宣宗子。〕
    </span>
   </p>
   <p class="em2 strong">
    <span class="yinwen">
     8
    </span>
    朱全忠薦兵部尙書張濬，上欲復相之；李克用表請發兵擊全忠，且言
    <span class="yinhao">
     「濬朝爲相，臣則夕至闕庭！」
    </span>
    <span class="jiazhu">
     〔觀李克用此表，謂非脅君，吾不信也。〕
    </span>
    京師震懼，上下詔和解之。
   </p>
   <p class="em2 strong">
    <span class="yinwen">
     9
    </span>
    三月，以天雄留後李繼徽爲節度使。
   </p>
   <p class="em2 strong">
    <span class="yinwen">
     10
    </span>
    保大節度使李思孝表請致仕，薦弟思敬自代，詔以思孝爲太師，致仕，思敬爲保大留後。
   </p>
   <p class="em2 strong">
    <span class="yinwen">
     11
    </span>
    朱全忠遣龐師古將兵伐鄆州，敗鄆兵於馬頰，
    <span class="jiazhu">
     〔馬頰，禹疏九河之一也。《水經註》：濟水自須昌縣北逕魚山東，左合馬頰水；水首受濟，西北流，歷安民山北，又逕桃城東，又東北逕魚山南，又東注于濟，曰馬頰口。敗，補邁翻。〕
    </span>
    遂抵其城下。
   </p>
   <p class="em2 strong">
    <span class="yinwen">
     12
    </span>
    己酉，顧全武等攻餘姚，明州刺史黃晟遣兵助之；董昌遣其將徐章救餘姚，全武擊擒之。
   </p>
   <p class="em2 strong">
    <span class="yinwen">
     13
    </span>
    夏，四月，辛酉，河漲，將毀滑州城，朱全忠命決爲二河，夾滑城而東，爲害滋甚。
   </p>
   <p class="em2 strong">
    <span class="yinwen">
     14
    </span>
    李克用擊羅弘信，
    <span class="jiazhu">
     〔報李存信之敗也。〕
    </span>
    攻洹水，
    <span class="jiazhu">
     〔洹，于元翻。〕
    </span>
    殺魏兵萬餘人，進攻魏州。
   </p>
   <p class="em2 strong">
    <span class="yinwen">
     15
    </span>
    武安節度使劉建鋒旣得志，
    <span class="jiazhu">
     〔小人之器易盈，劉建鋒甫得長沙，已得志矣。〕
    </span>
    嗜酒，不親政事。長直兵陳贍妻美，建鋒私之，贍袖鐵撾擊殺建鋒；諸將殺贍，迎行軍司馬張佶爲留後。佶將入府，馬忽踶齧，傷左髀。
    <span class="jiazhu">
     〔佶，巨乙翻。踶，大計翻。齧，五結翻。〕
    </span>
    時馬殷攻邵州未下，
    <span class="jiazhu">
     〔是年正月，劉建鋒遣馬殷攻邵州。〕
    </span>
    佶謝諸將曰：
    <span class="yinhao">
     「馬公勇而有謀，寬厚樂善，吾所不及，眞乃主也。」
    </span>
    <span class="jiazhu">
     〔乃，汝也。樂，音洛。〕
    </span>
    乃以牒召之。殷猶豫未行，聽直軍將姚
    <span class="jiaozhusup">
     〔章：十二行本「姚」上有「汝南」二字；乙十一行本同；孔本同；張校同。〕
    </span>
    彥章說殷曰：
    <span class="yinhao">
     「公與劉龍驤、張司馬，一體之人也，
     <span class="jiazhu">
      〔聽，讀曰廳。直廳事之軍將也。劉建鋒、張佶、馬殷同在孫儒軍中，儒敗，三人者叶力成軍以取湖南，故彥章云然。路振曰：乾符中，黃巢亂，詔遣忠武決勝指揮使孫儒、龍驤指揮使劉建鋒戍淮西，隸秦宗權。宗權爲巢所敗，遂降之，儒等皆爲所脅制。〕
     </span>
     今龍驤遇禍，司馬傷髀，天命人望，捨公尙誰屬哉！」
    </span>
    <span class="jiazhu">
     〔屬，之欲翻。〕
    </span>
    殷乃使親從都副指揮使李瓊留攻邵州，
    <span class="jiazhu">
     〔從，才用翻。〕
    </span>
    徑詣長沙。
   </p>
   <p class="em2 strong">
    <span class="yinwen">
     16
    </span>
    淮南兵與鎭海兵戰于皇天蕩，
    <span class="jiazhu">
     〔大江過昇州界，浸以深廣，自老鸛觜渡白沙，橫闊三十餘里，俗呼爲皇天蕩。是時淮南兵旣敗浙兵於皇天蕩，遂圍蘇州，則非前所言皇天蕩矣。宋熙寧三年，崑山人郟亶上疏言水利，謂長洲縣界有長蕩、黃天蕩，其水上承湖，下通海，正淮、浙兵戰處也。〕
    </span>
    鎭海兵不利，楊行密遂圍蘇州。
   </p>
   <p class="em2 strong">
    <span class="yinwen">
     17
    </span>
    錢鏐、鍾傳、杜洪畏楊行密之強，皆求援於朱全忠；
    <span class="jiazhu">
     〔其後鍾、杜皆不能保其土，而錢氏獨傳子及孫，以此知有國有家者，久近存乎其人。〕
    </span>
    全忠遣許州刺史朱友恭將兵萬人渡淮，聽以便宜從事。
   </p>
   <p class="em2 strong">
    <span class="yinwen">
     18
    </span>
    董昌使人覘錢鏐兵，
    <span class="jiazhu">
     〔覘，丑廉翻。〕
    </span>
    有言其強盛者輒怒，斬之；言兵疲食盡，則賞之。戊寅，袁邠以餘姚降於鏐；顧全武、許再思進兵至越州城下。五月，昌出戰而敗，嬰城自守，全武等圍之。昌始懼，去帝號，
    <span class="jiazhu">
     〔去，羌呂翻。〕
    </span>
    復稱節度使。
   </p>
   <p class="em2 strong">
    <span class="yinwen">
     19
    </span>
    馬殷至長沙，張佶肩輿入府，坐受殷拜謁，已，乃命殷升聽事，以留後讓之，卽趨下，帥將吏拜賀，
    <span class="jiazhu">
     〔坐受拜謁，留後受將校牙參之禮；帥將吏拜賀，行軍司馬賀新留後之禮。帥，讀曰率。〕
    </span>
    復爲行軍司馬代殷將兵攻邵州。
   </p>
   <p class="em2 strong">
    <span class="yinwen">
     20
    </span>
    癸未，蘇州常熟鎭使陸郢以州城應楊行密，虜刺史成及。行密閱及家所蓄，惟圖書、藥物，賢之，歸，署行軍司馬。及拜且泣曰：
    <span class="yinhao">
     「及百口在錢公所，失蘇州不能死，敢求富貴！願一身易百口之死！」
    </span>
    引佩刀欲自刺。
    <span class="jiazhu">
     〔刺，七亦翻。〕
    </span>
    行密遽執其手，止之，館於府舍。
    <span class="jiazhu">
     〔館，古玩翻。〕
    </span>
    其室中亦有兵仗，行密每單衣詣之，與之共飲膳，無所疑。
    <span class="jiazhu">
     〔使楊行密待俘虜皆如成及，不亦汎乎？是必有所見也。〕
    </span>
   </p>
   <p class="em2 strong">
    錢鏐聞蘇州陷，急召顧全武，使趨西陵備行密，
    <span class="jiazhu">
     〔趨，七喻翻。旣恐其得蘇而乘勝攻杭，又恐其自海道趨西陵也。〕
    </span>
    全武曰：
    <span class="yinhao">
     「越州賊之根本，柰何垂克棄
     <span class="jiaozhusup">
      〔章：十二行本「棄」上有「而」字；乙十一行本同；孔本同。〕
     </span>
     之！請先取越州，後復蘇州。」
    </span>
    鏐從之。
    <span class="jiazhu">
     〔史言顧全武頗識用兵先後。〕
    </span>
   </p>
   <p class="em2 strong">
    <span class="yinwen">
     21
    </span>
    淮南將朱延壽奄至蘄州，圍其城。大將賈公鐸方獵，不得還，伏兵林中，命勇士二人衣羊皮夜入延壽所掠羊羣，潛入城，約夜半開門舉火爲應，復衣皮反命。
    <span class="jiazhu">
     〔衣，於旣翻。〕
    </span>
    公鐸如期引兵至城南，門中火舉，力戰，突圍而入。延壽驚曰：
    <span class="yinhao">
     「吾常恐其潰圍而出，反潰圍而入，如此，城安可猝拔！」
    </span>
    乃白行密，求軍中與公鐸有舊者持誓書金帛往說之，許以婚。
    <span class="jiazhu">
     〔說，式芮翻。〕
    </span>
    壽州團練副使柴再用請行，臨城與語，爲陳利害。
    <span class="jiazhu">
     〔爲，于僞翻。〕
    </span>
    數日，公鐸及刺史馮敬章請降。以敬章爲左都押牙，
    <span class="jiazhu">
     〔淮南左都押牙也。〕
    </span>
    公鐸爲右監門衞將軍。
    <span class="jiazhu">
     〔此是領環衞官。僖宗光啓三年，馮敬章陷蘄州，至是降。路振《九國志》曰：賈鐸生於上蔡，叛秦宗權，渡淮，遇故人馮敬章，導之襲破蘄春，推敬章爲帥，鐸爲牙將，塹城礪兵以自固。〕
    </span>
    延壽進拔光州，殺刺史劉存。
    <span class="jiazhu">
     〔楊行密自此全有淮南之地。〕
    </span>
   </p>
   <p class="em2 strong">
    <span class="yinwen">
     22
    </span>
    丙戌，上遣中使詣梓州和解兩川，王建雖奉詔還成都，然猶連兵未解。
   </p>
   <p class="em2 strong">
    <span class="yinwen">
     23
    </span>
    崔昭緯復求救於朱全忠。戊子，遣中使賜昭緯死，行至荊南，追及，斬之，中外咸以爲快。
    <span class="jiazhu">
     〔崔昭緯結邠、岐以殺杜讓能、韋昭度、李谿，卒亦以殺其身；朋比爲姦，果何益哉！〕
    </span>
   </p>
   <p class="em2 strong">
    <span class="yinwen">
     24
    </span>
    荊南節度使成汭與其將許存泝江略地，盡取濱江州縣；武泰節度使王建肇棄黔州，收餘衆保豐都。
    <span class="jiazhu">
     〔豐都，漢巴郡枳縣地，後漢置平都縣，因山以名縣也。梁置臨江郡，隋廢郡爲縣。義寧二年，分臨江置豐都縣。唐屬忠州。《九域志》：在州西九十里。〕
    </span>
    存又引兵西取渝、涪二州，汭以其將趙武爲黔中留後，存爲萬州刺史。
   </p>
   <p class="em2 strong">
    汭知存不得志，使人詗之，曰：
    <span class="yinhao">
     「存不治州事，日出蹴鞠。」
    </span>
    汭曰：
    <span class="yinhao">
     「存將逃走，先勻足力也。」
    </span>
    <span class="jiazhu">
     〔詗，古迥翻，又翾正翻。治，直之翻。蹴，子六翻。鞠，居六翻。蹴，蹋也；鞠，毬也。顏師古曰：鞠以皮爲之，實以毛。崔豹曰：蹴鞠起黃帝，習用兵之勢。勻，于倫翻。〕
    </span>
    遣兵襲之，存棄城走；
    <span class="jiazhu">
     〔成汭不見容於張瓌，而己又不能容許存；忌賢疾能，常人之情也。〕
    </span>
    其衆稍稍歸之，屯于茅垻。
    <span class="jiazhu">
     〔垻，必駕翻。蜀人謂平川爲垻。宋白曰：渝州江津縣有茅垻驛。〕
    </span>
    趙武數攻豐都，王建肇不能守，
    <span class="jiazhu">
     〔文德元年，王建肇得黔中節，今敗走。數，所角翻。〕
    </span>
    與存皆降于王建。建忌存勇略，欲殺之，掌書記高燭曰：
    <span class="yinhao">
     「公方總攬英雄以圖霸業，彼窮來歸我，柰何殺之！」
    </span>
    建使戍蜀州，陰使知蜀州王宗綰察之。宗綰密言存忠勇謙謹，有良將才，建乃捨之，更其姓名曰王宗播，
    <span class="jiazhu">
     〔更，工衡翻。〕
    </span>
    而宗綰竟不使宗播知其免己也。宗播元從孔目官柳修業，每勸宗播愼靜以免禍。
    <span class="jiazhu">
     〔從，才用翻。〕
    </span>
    其後宗播爲建將，遇強敵，諸將所憚者以身先之，
    <span class="jiazhu">
     〔先，悉薦翻。〕
    </span>
    及有功，輒稱病，不自伐，由是得以功名終。
   </p>
   <p class="em2 strong">
    <span class="yinwen">
     25
    </span>
    甲午，夜，顧全武急攻越州，乙未旦，克其外郭，董昌猶據牙城拒之。戊戌，鏐遣昌故將駱團紿昌云：
    <span class="yinhao">
     「奉詔，令大王致仕歸臨安。」
    </span>
    昌乃送牌印，出居清道坊。
    <span class="jiazhu">
     〔今越州牙城外東街猶有橋曰清道橋。〕
    </span>
    己亥，全武遣武勇都監使吳璋以舟載昌如杭州，至小江南，斬之，
    <span class="jiazhu">
     〔據《新書·董昌傳》，小江，西江也，蓋錢清江也，源出諸曁縣界，東流過錢清鎭，又東入于海，去越州四十五里，又西至杭州八十里。光啓二年，董昌得越州，至是而亡。監，古銜翻。〕
    </span>
    幷其家三百餘人，宰相李邈、蔣瓌以下百餘人。昌在圍城中，貪吝日甚，口率民間錢帛，
    <span class="jiazhu">
     〔計口而率之。〕
    </span>
    減戰士糧。及城破，庫有
    <span class="jiaozhusup">
     〔章：十二行本「有」下有「金帛」二字；乙十一行本同；孔本同；退齋校同。〕
    </span>
    雜貨五百間，倉有糧三百萬斛。錢鏐傳昌首於京師，散金帛以賞將士，開倉以振貧乏。
   </p>
   <p class="em2 strong">
    <span class="yinwen">
     26
    </span>
    李克用攻魏博，侵掠徧六州。
    <span class="jiazhu">
     〔魏、博、貝、衞、澶、相六州。〕
    </span>
    朱全忠召葛從周於鄆州，使將兵營洹水以救魏博，
    <span class="jiazhu">
     〔葛從周，汴之騎將也。沙陀便於鞍馬，故召使敵之。〕
    </span>
    留龐師古攻鄆州。六月，克用引兵擊從周，汴人多鑿坎於陳前，
    <span class="jiazhu">
     〔陳，讀曰陣。〕
    </span>
    戰方酣，克用之子鐵林指揮使落落馬遇坎而躓，
    <span class="jiazhu">
     〔躓，陟利翻。〕
    </span>
    汴人生擒之；
    <span class="jiazhu">
     〔《考異》曰：《唐太祖紀年錄》、薛居正《五代史·武皇紀》、《實錄》，禽落落皆在七月。《葛從周》、《李存信傳》在五月。今從《梁太祖紀》。〕
    </span>
    克用自往救之，馬亦躓，幾爲汴人所獲；克用顧射汴將一人，斃之，
    <span class="jiazhu">
     〔幾，居依翻。射，而亦翻。〕
    </span>
    乃得免。克用請脩好以贖落落，全忠不許，以與羅弘信，使殺之。
    <span class="jiazhu">
     〔羅弘信旣殺李克用之子，則與克用爲深仇，而汴、魏之交益固矣；此全忠之術也。好，呼到翻。〕
    </span>
    克用引軍還。
   </p>
   <p class="em2 strong">
    葛從周自洹水引兵濟河，屯于楊劉，復擊鄆，
    <span class="jiazhu">
     〔復，扶又翻。〕
    </span>
    及兗、鄆、河東之兵戰于故樂亭，破之。兗、鄆屬城皆爲汴人所據，屢求救於李克用，克用發兵赴之，爲羅弘信所拒，不得前，兗、鄆由是不振。
   </p>
   <p class="em2 strong">
    <span class="yinwen">
     27
    </span>
    初，李克用屯渭北，
    <span class="jiazhu">
     〔謂自邠寧還屯渭北時也。〕
    </span>
    李茂貞、韓建憚之，事朝廷禮甚恭。克用去，
    <span class="jiazhu">
     〔謂歸河東也。〕
    </span>
    二鎭貢獻漸疏，表章驕慢。上自石門還，於神策兩軍之外，更置安聖、捧宸、保寧、宣化等軍，選補數萬人，使諸王將之；嗣延王戒丕、嗣覃王嗣周又自募麾下數千人。茂貞以爲欲討己，語多怨望，嫌隙日構。茂貞亦勒兵揚言欲詣闕訟冤；京師士民爭亡匿山谷。上命通王滋及嗣周、戒丕分將諸軍以衞近畿，戒丕屯三橋。茂貞遂表言
    <span class="yinhao">
     「延王無故稱兵討臣，臣今勒兵入朝請罪。」
    </span>
    <span class="jiazhu">
     〔《考異》曰：薛居正《五代史》：
     <span class="yinhao">
      「五月，制授茂貞東川節度使，仍命通王、覃王治禁軍於闕下，如茂貞違詔，卽討之。茂貞懼，將赴鎭。王師至興平，夜，自驚潰，茂貞因出乘之，官軍大敗。」
     </span>
     《唐補紀》曰：
     <span class="yinhao">
      「五月，朝廷除覃王爲鳳翔節度使，除茂貞爲興元節度使。茂貞拒命不發，亦無向闕之心，自是京國人心驚憂，出投郊坰，京城爲之一空，上潛謀行幸。」
     </span>
     按《實錄》、《新》、《舊紀》諸書，茂貞未嘗除東川，薛《史》誤。移鎭興元，乃景福二年事，《唐補紀》誤。今從《實錄》。〕
    </span>
    上遽遣使告急於河東。丙寅，茂貞引兵逼京畿，覃王與戰於婁館，官軍敗績。
    <span class="jiazhu">
     〔婁館，蓋在京兆興平縣西。《考異》曰：《舊紀》：
     <span class="yinhao">
      「是月，茂貞請入覲，上令通王、覃王、延王分統四軍以衞近畿。丙寅，鳳翔軍犯京畿，覃王拒之於婁館，接戰不利。」
     </span>
     《實錄》：
     <span class="yinhao">
      「命延王部神策諸軍於三橋防遏。茂貞上言：『延王稱兵討臣，臣有何罪！』言將朝覲。丙寅，李茂貞大軍犯京師，覃王拒之於婁館，王師戰不利。」
     </span>
     《新紀》：
     <span class="yinhao">
      「六月，庚戌，李茂貞犯京師，嗣延王戒丕禦之，丙寅，及茂貞戰于婁館，敗績。」
     </span>
     今從《舊紀》。〕
    </span>
   </p>
   <p class="em2 strong">
    秋，七月，茂貞進逼京師。
    <span class="jiazhu">
     〔果如李克用之言。〕
    </span>
    延王戒丕曰：
    <span class="yinhao">
     「今關中藩鎭無可依者，不若自鄜州濟河，幸太原，
     <span class="jiazhu">
      〔自鄜州濟河，道汾、隰至太原，路甚回遠，以韓建在華州，李茂貞養子繼瑭在同州，不敢由同州出河中也。鄜，音夫。〕
     </span>
     臣請先往告之。」
    </span>
    辛卯，詔幸鄜州；壬辰，上出至渭北；韓建遣其子從允奉表請幸華州，上不許。
    <span class="jiazhu">
     〔華，戶化翻。〕
    </span>
    以建爲京畿都指揮、安撫制置及開通四面道路、催促諸道綱運等使。而建奉表相繼，上及從官亦憚遠去，
    <span class="jiazhu">
     〔從，才用翻。〕
    </span>
    癸巳，至富平，遣宣徽使元公訊召建，面議去留。甲午，建詣富平見上，頓首涕泣言：
    <span class="yinhao">
     「方今藩臣跋扈者，非止茂貞。陛下若去宗廟園陵，遠巡邊鄙，臣恐車駕濟河，無復還期。今華州兵力雖微，控帶關輔，亦足自固。臣積聚訓厲，十五年矣，
     <span class="jiazhu">
      〔按韓建從鹿晏弘至興元之時，僖宗在蜀，遂奔行在，中和四年也。僖宗還長安，光啓元年也。建刺華州，當在此時，至是纔十二年耳。〕
     </span>
     西距長安不遠，
     <span class="jiazhu">
      〔《九域志》：華州西至長安一百五十里。〕
     </span>
     願陛下臨之，以圖興復。」
    </span>
    上乃從之。乙未，宿下邽；丙申，至華州，
    <span class="jiazhu">
     〔《九域志》：自富平至下邽三十五里。自下邽至華州六十五里。〕
    </span>
    以府署爲行宮；建視事於龍興寺。茂貞遂入長安，自中和以來所葺宮室、市肆，燔燒俱盡。
    <span class="jiazhu">
     〔黃巢之亂，宮室燔毀，中和以來，留守王徽補葺粗完。襄王之亂，又爲亂兵所焚，及僖宗還京，復加完葺。上出石門，重罹燒爇，還又葺之，至是爲茂貞所燔。〕
    </span>
   </p>
   <p class="em2 strong">
    乙巳，以中書侍郎、同平章事崔胤同平章事，充武安節度使。上以胤，崔昭緯之黨也，故出之。
   </p>
   <p class="em2 strong">
    <span class="yinwen">
     28
    </span>
    丙午，以翰林學士承旨、尙書左丞陸扆爲戶部侍郎、同平章事。扆，陝人也。
    <span class="jiazhu">
     〔扆，隱豈翻。陝，失冉翻。〕
    </span>
   </p>
   <p class="em2 strong">
    <span class="yinwen">
     29
    </span>
    水部郎中何迎
    <span class="jiazhu">
     〔《新書·百官志》：水部郎中，屬工部尙書，掌津濟、船艫、渠梁、堤堰、溝洫、漁捕、運漕、碾磑之事。此時惟具官，不復能舉其職矣。〕
    </span>
    表薦國子《毛詩》博士襄陽朱朴，才如謝安，
    <span class="jiazhu">
     〔唐制，國子監置《五經》博士各二人，掌以其經之學敎國子。《周易》、《尙書》、《毛詩》、《左氏春秋》、《禮記》爲《五經》。〕
    </span>
    道士許巖士亦薦朴有經濟才。上連日召對，朴有口辯，上悅之，曰：
    <span class="yinhao">
     「朕雖非太宗，得卿如魏徵矣！」
    </span>
    賜以金帛，幷賜何迎。
   </p>
   <p class="em2 strong">
    <span class="yinwen">
     30
    </span>
    以徐彥若爲大明宮留守，兼京畿安撫制置等使。
   </p>
   <p class="em2 strong">
    <span class="yinwen">
     31
    </span>
    楊行密表請上遷都江淮，王建請上幸成都。
    <span class="jiazhu">
     〔皆欲迎天子，挾之以令諸侯。〕
    </span>
   </p>
   <p class="em2 strong">
    <span class="yinwen">
     32
    </span>
    宰相畏韓建，不敢專決政事。八月，丙辰，詔建關議朝政；建上表固辭，乃止。
    <span class="jiazhu">
     〔韓建非避權勢者，目不知書，故辭耳。朝，直遙翻。上，時掌翻。〕
    </span>
   </p>
   <p class="em2 strong">
    韓建移檄諸道，令共輸資糧詣行在。李克用聞之，歎曰：
    <span class="yinhao">
     「去歲從余言，豈有今日之患！」
    </span>
    <span class="jiazhu">
     〔謂欲討李茂貞，上不許也。〕
    </span>
    又曰：
    <span class="yinhao">
     「韓建天下癡物，爲賊臣，弱帝室，
     <span class="jiazhu">
      〔爲，于僞翻。〕
     </span>
     是不爲李茂貞所擒，則爲朱全忠所虜耳！」
    </span>
    因奏將與鄰道發兵入援。
    <span class="jiazhu">
     〔曰將入援，亦虛言耳。〕
    </span>
   </p>
   <p class="em2 strong">
    <span class="yinwen">
     33
    </span>
    加錢鏐兼中書令。
   </p>
   <p class="em2 strong">
    <span class="yinwen">
     34
    </span>
    癸丑，以王建爲鳳翔西面行營招討使。
    <span class="jiazhu">
     〔欲使王建討李茂貞也。〕
    </span>
   </p>
   <p class="em2 strong">
    <span class="yinwen">
     35
    </span>
    甲寅，以門下侍郎、同平章事王摶同平章事，充威勝節度使。
    <span class="jiazhu">
     〔先是已升浙東觀察使爲威勝節度使。《方鎭表》：乾寧元年，以乾州置威勝軍節度。參考下文，則朝議以董昌已誅，欲以王摶代鎭浙東。然則此時藩鎭有兩威勝軍邪？〕
    </span>
   </p>
   <p class="em2 strong">
    <span class="yinwen">
     36
    </span>
    上憤天之亂，思得奇傑之士不次用之。國子博士朱朴自言：
    <span class="yinhao">
     「得爲宰相，月餘可致太平。」
    </span>
    上以爲然。乙丑，以朴爲左諫議大夫、同平章事。
    <span class="jiazhu">
     〔《考異》曰：《舊傳》曰：
     <span class="yinhao">
      「朴腐儒，木強無他才伎。道士許巖士出入禁中，常依朴爲姦利，從容上前，薦朴有經濟才。昭宗召見，對以經義，甚悅，卽日拜平章事。在中書，與名公齒，筆札議論，動爲笑端。」
     </span>
     《唐補紀》曰：
     <span class="yinhao">
      「朴亦有文詞，託識諸王下吏人以通意旨，言：『方今宰相皆非時才，致令宗社不安，頻有順
      <span class="jiaozhusup">
       〔順　胡刻本作「傾」。熊校云：“按‘順動’猶云‘逆動’，文家惡斥言，往往以‘順’字代之，非譌文也。‘傾’字淺人所改，於義未協。”（熊羅宿《胡刻資治通鑑校字記》卷三）〕
      </span>
      動；若使朴在相位，月餘能致太平。』諸王以爲然，乃奏天聽。翌日，宣喚，顧問機宜，便入中書，令參知政事。諸相座愕然莫測，聽其籌謨；經四五月，並無所聞，遂貶出嶺外。」
     </span>
     按朴雖庸鄙，恐不如《舊傳》所云。《唐補史》亦恐得之傳聞，非詳實。今從《新傳》。〕
    </span>
    朴爲人庸鄙迂僻，無他長。制出，中外大驚。
   </p>
   <p class="em2 strong">
    <span class="yinwen">
     37
    </span>
    丙寅，加韓建兼中書令。
   </p>
   <p class="em2 strong">
    <span class="yinwen">
     38
    </span>
    九月，庚辰，升福建爲威武軍，以觀察使王潮爲節度使。
   </p>
   <p class="em2 strong">
    <span class="yinwen">
     39
    </span>
    以湖南留後馬殷判湖南軍府事。殷以高郁爲謀主，郁，揚州人也。殷畏楊行密、成汭之強，議以金帛結之，高郁曰：
    <span class="yinhao">
     「成汭不足畏也。行密公之讎，
     <span class="jiazhu">
      〔言馬殷從孫儒攻楊行密，積年交戰，已爲仇讎。〕
     </span>
     雖以萬金賂之，安肯爲吾援乎！不若上奉天子，下奉
     <span class="jiaozhusup">
      〔章：乙十一行本「奉」作「撫」；孔本同；張校同。〕
     </span>
     士民，訓卒厲兵，以脩霸業，則誰與爲敵矣。」
    </span>
    殷從之。
    <span class="jiazhu">
     〔史言馬殷能用高郁以保據湖南。〕
    </span>
   </p>
   <p class="em2 strong">
    <span class="yinwen">
     40
    </span>
    崔胤出鎭湖南，
    <span class="jiazhu">
     〔出崔胤爲武安節度，見上。〕
    </span>
    韓建之志也。胤密求援於朱全忠，且敎之營東都宮闕，表迎車駕。全忠與河南尹張全義表請上遷都洛陽，全忠仍請以兵二萬迎車駕，且言崔胤忠臣，不宜出外。韓建懼，復奏召胤爲相，遣使諭全忠以且宜安靜，全忠乃止。乙未，復以胤爲中書侍郎、同平章事。
    <span class="jiazhu">
     〔崔胤自此與朱全忠相爲表裏。《考異》曰：《舊傳》：
     <span class="yinhao">
      「胤檢校兵部尙書、嶺南東道節度使。胤密致書全忠求援，全忠上疏理之。胤已至湖南，復召拜平章事。」
     </span>
     《新傳》，
     <span class="yinhao">
      「昭緯以罪誅，罷爲武安節度使，陸扆當國。時南、北司各樹黨結藩鎭，胤素厚朱全忠，委心結之。全忠爲言胤有功，不宜處外，故還相而逐扆。」
     </span>
     按胤出爲清海節度使在後，非此年，《舊傳》誤。今從《實錄》。〕
    </span>
    以翰林學士承旨、兵部侍郎崔遠同平章事。遠，珙弟璵之孫也。
    <span class="jiazhu">
     〔崔珙見二百四十六卷開成五年。珙，居勇翻。璵，音余。〕
    </span>
   </p>
   <p class="em2 strong">
    丁酉，貶中書侍郎、同平章事陸扆爲硤州刺史。
    <span class="jiazhu">
     〔《考異》曰：《舊傳》曰：
     <span class="yinhao">
      「九月，覃王率師送徐彥若赴鳳翔。師之起也，扆堅請曰：『播越之後，國步初集，不宜與近輔交惡，必爲他盜所窺。加以親王統兵，物議騰口，無益於事，祗貽後患。』昭宗已發兵，怒扆沮議，是月十九日，責授硤州刺史。師出，果敗，車駕出幸。」
     </span>
     按此乃景福二年杜讓能討鳳翔事，時扆未爲相。《舊傳》誤，《新傳》亦同。今從《實錄》。〕
    </span>
    崔胤恨扆代己，
    <span class="jiazhu">
     〔事見上。〕
    </span>
    誣扆，云黨於李茂貞而貶之。
   </p>
   <p class="em2 strong">
    己亥，以朱朴兼判戶部，凡軍旅財賦之事，上一以委之。以孫偓爲鳳翔四面行營都統，又以前定難節度使李思諫爲靜難節度使，兼副都統。
    <span class="jiazhu">
     〔皆欲使之討李茂貞。難，乃旦翻。〕
    </span>
   </p>
   <p class="em2 strong">
    <span class="yinwen">
     41
    </span>
    以保大留後李思敬爲節度使。
   </p>
   <p class="em2 strong">
    <span class="yinwen">
     42
    </span>
    河東將李存信攻臨清，敗汴將葛從周於宗城北，
    <span class="jiazhu">
     〔敗，補邁翻；下同。〕
    </span>
    乘勝至魏州北門。
    <span class="jiazhu">
     〔《九域志》：臨清縣在魏州北一百五十里。宗城縣在魏州西北一百七十里。〕
    </span>
   </p>
   <p class="em2 strong">
    <span class="yinwen">
     43
    </span>
    冬，十月，壬子，加孫偓行營節度、招討、處置等使。
    <span class="jiazhu">
     〔處，昌呂翻。〕
    </span>
    丁巳，以韓建權知京兆尹，兼把截使。
    <span class="jiazhu">
     〔《考異》曰：李巨川《許國公勤王錄》：
     <span class="yinhao">
      「十一月十日，敕命公權知京兆尹，幷充把截使。」
     </span>
     《實錄》作癸丑。是月戊申朔。今從《勤王錄》。〕
    </span>
    戊午，李茂貞上表請罪，願得自新，仍獻助脩宮室錢；
    <span class="jiazhu">
     〔《考異》曰：《舊紀》、《實錄》皆云茂貞進錢十五萬，助脩京闕。按十五萬乃百五十貫，太少，蓋脫
     <span class="yinhao">
      「貫」
     </span>
     字耳。〕
    </span>
    韓建復佐佑之，
    <span class="jiazhu">
     〔復，扶又翻；下同。〕
    </span>
    竟不出師。
   </p>
   <p class="em2 strong">
    <span class="yinwen">
     44
    </span>
    錢鏐令兩浙吏民上表，請以鏐兼領浙東；朝廷不得已，復以王摶爲吏部尙書、同平章事，以鏐爲鎭海、威勝兩軍節度使。
    <span class="jiazhu">
     〔錢鏐自此遂跨有浙東、西。〕
    </span>
    丙子，更名威勝曰鎭東軍。
    <span class="jiazhu">
     〔更，工衡翻。〕
    </span>
   </p>
   <p class="em2 strong">
    <span class="yinwen">
     45
    </span>
    李克用自將攻魏州，敗魏兵於白龍潭，
    <span class="jiazhu">
     〔按薛《史·梁太祖紀》：
     <span class="yinhao">
      「乾化元年，九月，丙辰，幸魏縣。戊辰，幸邑西白龍潭。」
     </span>
     則其地在魏縣西也。〕
    </span>
    追至觀音門。
    <span class="jiazhu">
     〔薛《史》，魏州羅城西門曰觀音門，晉天福五年閏三月，改曰金明門。〕
    </span>
    朱全忠復遣葛從周救之，屯于洹水，全忠以大軍繼之，克用乃還。
   </p>
   <p class="em2 strong">
    <span class="yinwen">
     46
    </span>
    加河中節度使王珂同平章事。
   </p>
   <p class="em2 strong">
    <span class="yinwen">
     48
    </span>
    十一月，朱全忠還大梁，復遣葛從周東會龐師古，攻鄆州。
   </p>
   <p class="em2 strong">
    <span class="yinwen">
     48
    </span>
    湖州刺史李師悅求旌節，詔置忠國軍於湖州，以師悅爲節度使。賜告身旌節者未入境，戊子，師悅卒。楊行密表師悅子前綿州刺史彥徽知州事。
    <span class="jiazhu">
     〔《考異》曰：《實錄》：
     <span class="yinhao">
      「乾寧二年，四月，忠國節度使李師悅卒，以其孫彥徽知留後。」
     </span>
     今從《新紀》、《十國紀年》。〕
    </span>
   </p>
   <p class="em2 strong">
    <span class="yinwen">
     49
    </span>
    淮南將安仁義攻婺州。
   </p>
   <p class="em2 strong">
    <span class="yinwen">
     50
    </span>
    十二月，東川兵焚掠漢、眉、資、簡之境。
    <span class="jiazhu">
     〔漢、眉、資、簡四州，皆西川巡屬。〕
    </span>
   </p>
   <p class="em2 strong">
    <span class="yinwen">
     51
    </span>
    清海節度使薛王知柔行至湖南，廣州牙將盧琚、譚弘𤣱據境拒之，使弘圮守端州。弘𤣱結封州刺史劉隱，許妻以女。隱僞許之，託言親迎，
    <span class="jiazhu">
     〔𤣱，起里翻。妻，七細翻。迎，魚敬翻。〕
    </span>
    伏甲舟中，夜入端州，斬弘𤣱；遂襲廣州，斬琚；
    <span class="jiazhu">
     〔按《九域志》，自封州東南歷康州界而後至端州，自端州東至廣州二百四十里。〕
    </span>
    具軍容迎知柔入視事。
    <span class="jiazhu">
     〔具軍容以迎新帥，如承平儀注。〕
    </span>
    知柔表隱爲行軍司馬。
   </p>
  </div>
 </body>
</html>