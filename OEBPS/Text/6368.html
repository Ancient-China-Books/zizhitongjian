<?xml version='1.0' encoding='utf-8'?>
<html xmlns="http://www.w3.org/1999/xhtml" lang="zh-Hant" xml:lang="zh-Hant">
 <head>
  <link href="../Styles/page_styles.css" rel="stylesheet" type="text/css"/>
  <link href="../Styles/stylesheet.css" rel="stylesheet" type="text/css"/>
  <title id="toc_1">
   ◎卷第二百二十四·唐紀四十·代宗睿文孝武皇帝中之上
  </title>
 </head>
 <body>
  <div id="text">
   <h1>
    <span class="section" id="title-1">
     <span data-head-description="" data-head-level="h2" data-head-title="唐紀四十">
      唐紀四十
     </span>
    </span>
   </h1>
   <p>
    <span class="jiazhu">
     〔起旃蒙大荒落
     <span class="biaozhusup" data-rel="（乙巳）">
     </span>
     閏月，盡昭陽赤奮若
     <span class="biaozhusup" data-rel="（癸丑）">
     </span>
     ，凡八年有奇。〕
    </span>
   </p>
   <hr/>
   <h5>
    <span class="section" id="title-2">
     <span data-head-description="" data-head-level="h3" data-head-title="代宗睿文孝武皇帝中之上">
      代宗睿文孝武皇帝中之上
     </span>
    </span>
   </h5>
   <p class="strong">
    <span class="section" id="title-3">
     <span data-head-description="" data-head-level="h4" data-head-title="永泰元年">
      永泰元年
     </span>
    </span>
    <span class="biaozhusup" data-rel="（乙巳、西元七六五年）">
    </span>
   </p>
   <p class="em2 strong">
    <span class="yinwen">
     1
    </span>
    閏十月，乙巳，郭子儀入朝。子儀以靈武初復，
    <span class="jiazhu">
     〔僕固懷恩死，始復靈武。〕
    </span>
    百姓彫弊，戎落未安，請以朔方軍糧使三原路嗣恭鎭之，
    <span class="jiazhu">
     〔軍糧使，卽糧料使。〕
    </span>
    河西節度使楊志烈旣死，
    <span class="jiazhu">
     〔楊志烈死見上卷廣德二年。〕
    </span>
    請遣使巡撫河西及置涼、肅、瓜、沙等州長史。上皆從之。
   </p>
   <p class="em2 strong">
    <span class="yinwen">
     2
    </span>
    丁未，百官請納職田充軍糧；
    <span class="jiazhu">
     〔唐制，一品職分田十二頃，二品十頃，三品九頃，四品七頃，五品六頃，六品四頃，七品三頃五十畝，八品二頃五十畝，九品二頃，皆給百里內之地。諸州都督、都護、親王府官：二品十二頃，三品十頃，四品八頃，五品七頃，六品五頃，七品四頃，八品三頃，九品二頃五十畝。鎭、戍、關、津、岳、瀆官：五品五頃，六品三頃五十畝，七品三頃，八品二頃，九品一頃五十畝。三衞中郎將、上府折衝都尉六頃，中府五頃五十畝，下府及郎將五頃，上府果毅都尉四頃，中府三頃五十畝，下府三頃，上府長史、別將三頃，中府、下府二頃五十畝。親王府典軍五頃五十畝，副典軍四頃，千牛備身左右、千牛備身三頃，折衝上府兵曹二頃，中府、下府一頃五十畝，列軍校尉一頃二十畝，旅帥一頃，隊正副八十畝。親王以下，又有永業田百頃。職事官：一品六十頃，郡王、職事官從一品五十頃，國公、職事官從二品三十五頃，郡公、職事官從三品二十五頃，縣公、職事官從三品二十頃，侯、職事官從四品十二頃，子、職事官從五品八頃，男、職事官從五品五頃，六品、七品二頃五十八畝，八品、九品二頃。上柱國三十頃，柱國二十五頃，上護軍二十頃，護軍十五頃，上輕車都尉十頃，輕車都尉七頃，上騎都尉六頃，騎都尉四頃，驍騎、飛騎尉八十畝，雲騎、武騎尉六十畝。散官五品以上，給同職事官。〕
    </span>
    許之。
   </p>
   <p class="em2 strong">
    <span class="yinwen">
     3
    </span>
    戊申，以戶部侍郎路嗣恭爲朔方節度使。
    <span class="jiazhu">
     〔嗣，祥吏翻。使，疏吏翻。〕
    </span>
    嗣恭披荊棘，立軍府，威令大行。
   </p>
   <p class="em2 strong">
    <span class="yinwen">
     4
    </span>
    己酉，郭子儀還河中。
    <span class="jiazhu">
     〔子儀自朝京師還鎭河中。還，從宣翻，又音如字。〕
    </span>
   </p>
   <p class="em2 strong">
    <span class="yinwen">
     5
    </span>
    初，劍南節度使嚴武奏將軍崔旰爲利州刺史；時蜀中新亂，山賊塞路，
    <span class="jiazhu">
     〔塞，昔則翻。〕
    </span>
    旰討平之。及武再鎭劍南，賂山南西道節度使張獻誠以求旰，
    <span class="jiazhu">
     〔利州，古苴侯邑，秦、漢爲葭萌之地。蜀漢爲漢壽縣，晉爲晉壽，梁爲黎州，尋又改利州；天寶爲益昌郡，乾元復爲利州，山南西道巡屬也。旰，古旦翻。〕
    </span>
    獻誠使旰移疾自解，詣武。武以爲漢州刺史，使將兵擊吐蕃於西山，連拔其數城，攘地數百里；
    <span class="jiazhu">
     〔漢州，漢雒縣、什方、綿竹地，唐垂拱立漢州，天寶爲德陽郡，乾元復爲州。〕
    </span>
    武作七寶轝迎旰入成都以寵之。
   </p>
   <p class="em2 strong">
    武薨，
    <span class="jiazhu">
     〔見上卷四月。〕
    </span>
    行軍司馬杜濟知軍府事。都知兵馬使郭英幹，英乂之弟也，與都虞候郭嘉琳共請英乂爲節度使；旰時爲西山都知兵馬使，與所部共請大將王崇俊爲節度使。會朝廷已除英乂，英乂由是銜之，至成都數日，卽誣崇俊以罪而誅之。召旰還成都，旰辭以備吐蕃，未可歸，英乂愈怒，絕其餽餉以困之。旰轉徙入深山，英乂自將兵攻之，聲言助旰拒守。會大雪，山谷深數尺，
    <span class="jiazhu">
     〔深，式禁翻。〕
    </span>
    士馬凍死者甚衆，旰出兵擊之，英乂大敗，收餘兵，纔及千人而還。
    <span class="jiazhu">
     〔還，從宣翻，又音如字。〕
    </span>
   </p>
   <p class="em2 strong">
    英乂爲政，嚴暴驕奢，不恤士卒，衆心離怨。玄宗之離蜀也，
    <span class="jiazhu">
     〔之離，力智翻。肅宗至德元載，玄宗離成都。〕
    </span>
    以所居行宮爲道士觀，
    <span class="jiazhu">
     〔觀，古玩翻。〕
    </span>
    仍鑄金爲眞容；英乂愛其竹樹茂美，奏爲軍營，因徙去眞容，自居之。旰宣言：
    <span class="yinhao">
     「英乂反。不然，何以徙眞容自居其處！」
    </span>
    於是帥所部五千餘人襲成都。辛巳，
    <span class="jiaozhusup">
     〔章：十二行本「巳」作「亥」；乙十一行本同。〕
    </span>
    戰于城西，英乂大敗。旰遂入成都，屠英乂家。英乂單騎奔簡州。
    <span class="jiazhu">
     〔宋白曰：簡州，漢牛鞞縣地。隋仁壽三年，分益州之陽安、平泉，資州之資陽，置簡州，州有賴簡池，因名。〕
    </span>
    普州刺史韓澄殺英乂，送首於旰。邛州牙將柏茂琳、瀘州牙將楊子琳、劍州牙將李昌巎
    <span class="jiazhu">
     〔宋白曰：邛州，漢臨邛縣，梁武陵王紀置邛州，取南界邛來山爲名。瀘州，漢江陽縣，梁置瀘州，取瀘水爲名。劍州，漢廣漢之梓潼縣，梁置安州，西魏爲始州；唐先天二年，改爲劍州，取劍閣爲名。巎，奴刀翻。《考異》曰：《唐曆》作
     <span class="yinhao">
      「李昌夔」
     </span>
     ，今從《實錄》。〕
    </span>
    各舉兵討旰，蜀中大亂。旰，衞州人也。
   </p>
   <p class="em2 strong">
    <span class="yinwen">
     6
    </span>
    華原令顧繇上言，元載子伯和等招權受賄，十二月，戊戌，繇坐流錦州。
    <span class="jiazhu">
     〔宋白曰：唐垂拱二年，分辰州麻陽縣地，幷開山洞，置錦州。《舊志》：錦州至京師三千五百里。〕
    </span>
   </p>
   <p class="em2 strong">
    <span class="yinwen">
     7
    </span>
    自安、史之亂，國子監室堂頹壞，軍士多借居之。祭酒蕭昕上言，
    <span class="yinhao">
     「學校不可遂廢。」
    </span>
   </p>
   <p class="strong">
    <span class="section" id="title-4">
     <span data-head-description="" data-head-level="h4" data-head-title="大曆元年">
      大曆元年
     </span>
    </span>
    <span class="biaozhusup" data-rel="（丙午、西元七六六年）">
    </span>
    <span class="jiazhu">
     〔是年十一月方改元。〕
    </span>
   </p>
   <p class="em2 strong">
    <span class="yinwen">
     1
    </span>
    春，正月，乙酉，敕復補國子學生。
   </p>
   <p class="em2 strong">
    <span class="yinwen">
     2
    </span>
    丙戌，以戶部尙書劉晏爲都畿、河南、江南、湖南、荊南、山南東道轉運、常平、鑄錢、鹽鐵等使，侍郎第五琦爲京畿、關內、河東、劍南、山南西道轉運等使，分理天下財賦。
   </p>
   <p class="em2 strong">
    <span class="yinwen">
     3
    </span>
    周智光至華州，
    <span class="jiazhu">
     〔周智光還華州，見上卷上年。〕
    </span>
    益驕橫，
    <span class="jiazhu">
     〔橫，戶孟翻。〕
    </span>
    召之，不至，上命杜冕從張獻誠於山南以避之；智光遣兵於商山邀之，不獲。智光自知罪重，乃聚亡命、無賴子弟，衆至數萬，縱其剽掠以悅其心，
    <span class="jiazhu">
     〔剽，匹妙翻。〕
    </span>
    擅留關中所漕米二萬斛，藩鎭貢獻，往往殺其使者而奪之。
   </p>
   <p class="em2 strong">
    <span class="yinwen">
     4
    </span>
    二月，丁亥，釋奠于國子監。
    <span class="jiazhu">
     〔唐制，中春、中秋釋奠于文宣王，皆以上丁戊
     <span class="jiazhu">
      〔日？〕
     </span>
     ，以祭酒、司業、博士三獻。〕
    </span>
    命宰相帥常參官、
    <span class="jiazhu">
     〔常參官，常朝日常赴朝參者也。唐制，文官五品以上及兩省供奉官、監察御史、員外郎、太常博士日參，號常參官。武官三品以上三日一朝，號九參官。五品以上及新行
     <span class="jiazhu">
      〔折衝〕
     </span>
     當番者五日一朝，號六參官。弘文、崇文館、國子監學生四時參。凡諸王入朝及以恩追至者日參。其文武官職事九品以上及二王後，則朝朔望而已。帥，讀曰率；下同。相，息亮翻。〕
    </span>
    魚朝恩帥六軍諸將往聽講，
    <span class="jiazhu">
     〔朝，直遙翻。將，卽亮翻。〕
    </span>
    子弟皆服朱紫爲諸生。朝恩旣貴顯，乃學講經爲文，僅能執筆辨章句，遽自謂才兼文武，人莫敢與之抗。
   </p>
   <p class="em2 strong">
    辛卯，命有司脩國子監。
   </p>
   <p class="em2 strong">
    <span class="yinwen">
     5
    </span>
    元載專權，恐奏事者攻其私，
    <span class="jiazhu">
     〔載，祖亥翻，又如字。訐，居謁翻。〕
    </span>
    乃請：
    <span class="yinhao">
     「百官凡論事，皆先白長官，長官白宰相，然後奏聞。」
    </span>
    仍以上旨諭百官曰：
    <span class="yinhao">
     「比日諸司奏事煩多，所言多讒毀，
     <span class="jiazhu">
      〔長，知兩翻。比，毗至翻。〕
     </span>
     故委長官、宰相先定其可否。」
    </span>
   </p>
   <p class="em2 strong">
    刑部尙書顏眞卿上疏，以爲：
    <span class="yinhao">
     「郎官、御史，陛下之耳目。
     <span class="jiazhu">
      〔尙，辰羊翻。上，時掌翻。疏，所據翻。郎官者，尙書省曹二十四司郎官。御史者，御史臺三院御史。〕
     </span>
     今使論事者先白宰相，是自掩其耳目也。陛下患羣臣之爲讒，何不察其言之虛實！若所言果虛宜誅之，果實宜賞之。不務爲此，而使天下謂陛下厭聽覽之煩，託以爲辭以塞諫爭之路，臣竊爲陛下惜之！
     <span class="jiazhu">
      〔塞，昔則翻。爭，讀曰諍。爲，于僞翻。〕
     </span>
     太宗著《門司式》云：
     <span class="jiazhu">
      〔《唐式》三十三篇，以尙書省諸曹及祕書、太常、司農、光祿、太府、太僕、少府及監門、宿衞、計帳，爲其篇目。〕
     </span>
     『其無門籍人，有急奏者，皆令門司與仗家引奏，
     <span class="jiazhu">
      〔唐制，門籍，流內記官爵、姓名，流外記年齒、狀貌。月一易其籍，非遷解不除。無門籍者，有急奏，則令門司與仗家引奏。仗家，宿衞五仗之執事者。令，力丁翻。〕
     </span>
     無得關礙。』所以防壅蔽也。天寶以後，李林甫爲相，深疾言者，道路以目。上意不下逮，下情不上達，蒙蔽喑嗚，
     <span class="jiazhu">
      〔史炤曰：喑嗚，語喑啞不明。〕
     </span>
     卒成幸蜀之禍。
     <span class="jiazhu">
      〔卒，子恤翻。〕
     </span>
     陵夷至于今日，其所從來者漸矣。夫人主大開不諱之路，羣臣猶莫敢盡言，況令宰相大臣裁而抑之，則陛下所聞者不過三數人耳。天下之士從此鉗口結舌，陛下見無復言者，以爲天下無事可論，是林甫復起於今日也！昔林甫雖擅權，羣臣有不諮宰相輒奏事者，則託以他事陰中傷之，
     <span class="jiazhu">
      〔復，扶又翻。中，竹仲翻。〕
     </span>
     猶不敢明令百司奏事皆先白宰相也。陛下儻不早寤，漸成孤立，後雖悔之，亦無及矣！」
    </span>
    載聞而恨之，奏眞卿誹謗；乙未，貶峽州別駕。
    <span class="jiazhu">
     〔峽州，夷陵郡。《舊志》：京師東南一千四百八十八里。〕
    </span>
   </p>
   <p class="em2 strong">
    <span class="yinwen">
     6
    </span>
    己亥，命大理少卿楊濟脩好於吐蕃。
    <span class="jiazhu">
     〔少，始照翻。好，呼到翻。吐，從暾入聲。〕
    </span>
   </p>
   <p class="em2 strong">
    <span class="yinwen">
     7
    </span>
    壬子，以杜鴻漸爲山南西道、劍南東·西川副元帥、劍南西川節度使，以平蜀亂。
    <span class="jiazhu">
     〔崔旰之亂也。帥，所類翻。使，疏吏翻。〕
    </span>
   </p>
   <p class="em2 strong">
    <span class="yinwen">
     8
    </span>
    以四鎭、北庭行營節度使馬璘兼邠寧節度使。璘以段秀實爲三使都虞候，
    <span class="jiazhu">
     〔三使，四鎭一也，北庭二也，邠寧三也。〕
    </span>
    卒有能引弓重二百四十斤者，
    <span class="jiazhu">
     〔《考異》曰：《舊傳》作
     <span class="yinhao">
      「能引二十四弓」
     </span>
     。今從《段公別傳》。〕
    </span>
    犯盜當死，璘欲生之，秀實曰：
    <span class="yinhao">
     「將有愛憎而法不一，雖韓、彭不能爲理。」
    </span>
    璘善其議，竟殺之。璘處事或不中理，
    <span class="jiazhu">
     〔處，昌呂翻。中，竹仲翻。〕
    </span>
    秀實力爭之。璘有時怒甚，左右戰栗，秀實曰：
    <span class="yinhao">
     「秀實罪若可殺，何以怒爲！無罪殺人，恐涉非道。」
    </span>
    璘拂衣起，秀實徐步而出：良久，璘置酒召秀實謝之。自是軍州事皆咨秀實而後行。璘由是在邠寧，聲稱殊美。
    <span class="jiazhu">
     〔稱，尺正翻。〕
    </span>
   </p>
   <p class="em2 strong">
    <span class="yinwen">
     9
    </span>
    癸丑，以山南西道節度使張獻誠兼劍南東川節度使，邛州刺史柏茂琳爲邛南防禦使；
    <span class="jiazhu">
     〔邛南，邛水以南也。邛水出嚴道邛崍山，入青衣江。〕
    </span>
    以崔旰爲茂州刺史，充西山防禦使。三月，癸未，獻誠與旰戰于梓州，獻誠軍敗，僅以身免，旌節皆爲旰所奪。
   </p>
   <p class="em2 strong">
    <span class="yinwen">
     10
    </span>
    夏，五月，河西節度使楊休明徙鎭沙州。
    <span class="jiazhu">
     〔涼州淪陷故也。〕
    </span>
   </p>
   <p class="em2 strong">
    <span class="yinwen">
     11
    </span>
    秋，八月，國子監成；丁亥，釋奠。
    <span class="jiazhu">
     〔《記·文王世子》：凡始立學者，必釋奠于先聖先師。考之鄭《註》，凡學，四時皆有釋奠。釋奠者，設薦饌酌奠而已，無迎尸以下之事。《記》又曰：始立學者，旣釁器，用幣，然後釋菜，不舞，不授器。《註》云：釋菜，禮輕也。釋奠則舞，舞則授器。司馬之屬，司兵、司戈、司盾。祭祀，授舞者兵也。《周禮·大胥》：春入學，釋菜，合舞。《註》云：合舞，等其進退。鄭司農云：舍菜，謂舞者皆持芬香之菜。秦、漢釋奠無文。魏則以太常行事，晉、宋以學官主祭。南齊武帝時，有司奏釋奠先聖先師，禮文又有釋菜，未詳今當行何禮，用何樂？時從喻希議，用元嘉故事，設軒懸之樂，六佾之舞，牲牢器用悉依上公。梁及北齊，車駕視學，皆親釋奠。唐春、秋釋奠，三獻皆以學官。太宗貞觀十四年，親釋奠于國學。玄宗開元十一年，詔春、秋釋奠，用牲牢。〕
    </span>
    魚朝恩執《易》升高座，講
    <span class="yinhao">
     「鼎覆餗」
    </span>
    以譏宰相。
    <span class="jiazhu">
     〔《易》曰：鼎折足，覆公餗。言三公鼎足承君，苟非其人，則折足而覆亂美實。餗，音桑谷翻，鼎實也。〕
    </span>
    王縉怒，元載怡然。
    <span class="jiazhu">
     〔《考異》曰：是時縉留守東都而得預此會者。按《實錄》，明年二月，郭子儀入朝，詔元載、王縉等宴於其第。然則雖守東都，有時朝京師也。〕
    </span>
    朝恩謂人曰：
    <span class="yinhao">
     「怒者常情，笑者不可測也。」
    </span>
   </p>
   <p class="em2 strong">
    <span class="yinwen">
     12
    </span>
    杜鴻漸至蜀境，聞張獻誠敗而懼，使人先達意於崔旰，許以萬全。旰卑辭重賂以迎之，鴻漸喜；進至成都，見旰，但接以溫恭，無一言責其干紀，
    <span class="jiaozhusup">
     〔章：十二行本「紀」下有「日與將佐高會」六字；乙十一行本同；退齋校同。〕
    </span>
    州府事悉以委旰。又數薦之於朝，因請以節制讓旰，
    <span class="jiazhu">
     〔數，所角翻。〕
    </span>
    以柏茂琳、李昌巎各爲本州刺史。上不得已從之。
    <span class="jiazhu">
     〔杜鴻漸習知朝廷之務姑息，故敢以崔旰等請。〕
    </span>
    壬寅，以旰爲成都尹、西川節度行軍司馬。
    <span class="jiazhu">
     〔崔旰遂據有西川。〕
    </span>
   </p>
   <p class="em2 strong">
    <span class="yinwen">
     13
    </span>
    甲辰，以魚朝恩行內侍監、判國子監事。中書舍人京兆常袞上言：
    <span class="yinhao">
     「成均之任，當用名儒，
     <span class="jiazhu">
      〔五帝名學曰成均。垂拱元年，改國子監曰成均，義取此也。尋復其舊。常袞謂國子監爲成均，亦猶今人言太學爲辟雍耳。〕
     </span>
     不宜以宦者領之。」
    </span>
    丁未，命宰相以下送朝恩上。
    <span class="jiazhu">
     〔上，時掌翻。〕
    </span>
   </p>
   <p class="em2 strong">
    <span class="yinwen">
     14
    </span>
    京兆尹黎幹自南山引澗水穿漕渠入長安，功竟不成。
   </p>
   <p class="em2 strong">
    <span class="yinwen">
     15
    </span>
    冬，十月，乙未，上生日，
    <span class="jiazhu">
     〔開元十四年十月十三日上生，以其日爲天興聖節。〕
    </span>
    諸道節度使獻金帛、器服、珍玩、駿馬爲壽，共直緡錢二十四萬。常袞上言，以爲：
    <span class="yinhao">
     「節度使非能男耕女織，必取之於人。斂怨求媚，不可長也。
     <span class="jiazhu">
      〔長，知兩翻。〕
     </span>
     請卻之。」
    </span>
    上不聽。
   </p>
   <p class="em2 strong">
    <span class="yinwen">
     16
    </span>
    京兆尹第五琦什一稅法，民苦其重，多流亡。十一月，甲子，日南至，赦，改元，
    <span class="jiazhu">
     〔改元大曆。〕
    </span>
    悉停什一稅法。
    <span class="jiazhu">
     〔行什一稅，見上卷上年。〕
    </span>
   </p>
   <p class="em2 strong">
    <span class="yinwen">
     17
    </span>
    十二月，癸卯，周智光殺陝州監軍張志斌。
    <span class="jiazhu">
     〔斌，音彬。〕
    </span>
    智光素與陝州刺史皇甫溫不協，志斌入奏事，智光館之，
    <span class="jiazhu">
     〔自陝州入奏事，道過華州。館，古玩翻。〕
    </span>
    志斌責其部下不肅，智光怒曰：
    <span class="yinhao">
     「僕固懷恩不反，正由汝輩激之。我亦不反，今日爲汝反矣！」
    </span>
    <span class="jiazhu">
     〔爲，于僞翻。〕
    </span>
    叱下斬之，臠食其肉。
    <span class="jiazhu">
     〔史炤曰：臠切其肉以食也。〕
    </span>
    朝士舉選人，畏智光之暴，多自同州竊過，
    <span class="jiazhu">
     〔選，須絹翻。〕
    </span>
    智光遣將將兵邀之於路，死者甚衆。
    <span class="jiazhu">
     〔將，卽亮翻。〕
    </span>
    戊申，詔加智光檢校左僕射，遣中使余元仙持告身授之。智光慢罵曰：
    <span class="yinhao">
     「智光有大功於天下國家，不與平章事而與僕射！且同、華地狹，不足展材，若益以陝、虢、商、鄜、坊五州，庶猶可耳。」
    </span>
    因歷數大臣過失，
    <span class="jiazhu">
     〔數，所具翻。〕
    </span>
    且曰：
    <span class="yinhao">
     「此去長安百八十里，智光夜眠不敢舒足，恐踏破長安城，至於挾天子令諸侯，惟周智光能之。」
    </span>
    元仙股慄。郭子儀屢請討智光，上不許。
   </p>
   <p class="em2 strong">
    <span class="yinwen">
     18
    </span>
    郭子儀以河中軍食常乏，乃自耕百畝，將校以是爲差，於是士卒皆不勸而耕。是歲，河中野無曠土，軍有餘糧。
    <span class="jiazhu">
     〔史言郭子儀忠勤爲國。〕
    </span>
   </p>
   <p class="em2 strong">
    <span class="yinwen">
     19
    </span>
    以隴右行軍司馬陳少遊爲桂管觀察使。
    <span class="jiazhu">
     〔桂管領桂、昭、賀、富、藤、梧、［容］、潘、白、廉、繡、欽、橫、邕、融、柳、貴十七州。劉昫曰：桂管十五州，在廣州西：桂、昭、富、梧、蒙、龔、潯、鬱林、平琴、繡、象、柳、融。〕
    </span>
    少遊，博州人也，爲吏強敏而好賄，
    <span class="jiazhu">
     〔好，呼到翻。〕
    </span>
    善結權貴，以是得進。旣得桂州，惡其道遠多瘴癘；
    <span class="jiazhu">
     〔惡，烏路翻。〕
    </span>
    宦官董秀掌樞密，
    <span class="jiazhu">
     〔是後遂以中官爲樞密使。〕
    </span>
    少遊請歲獻五萬緡，又納賄於元載子仲武。內外引薦，
    <span class="jiazhu">
     〔董秀引薦於內，元載引薦於外。〕
    </span>
    數日，改宣歙觀察使。
    <span class="jiazhu">
     〔宋白曰：乾元元年，停采訪使及諸道黜陟使，置觀察處置使。其年，李峘除都督江淮節度、宣慰、觀察、處置使。今按李峘之任重矣，陳少遊止觀察一二州或數州，其任在節度使下。〕
    </span>
   </p>
   <p class="strong">
    <span class="section" id="title-5">
     <span data-head-description="" data-head-level="h4" data-head-title="大曆二年">
      二年
     </span>
    </span>
    <span class="biaozhusup" data-rel="（丁未、西元七六七年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，丁巳，密詔郭子儀討周智光，子儀命大將渾瑊、李懷光軍于渭上；智光麾下聞之，皆有離心。己未，智光大將李漢惠自同州帥所部降於子儀。
    <span class="jiazhu">
     〔帥，讀曰率；下同。降，戶江翻。〕
    </span>
    壬戌，貶智光澧州刺史。
    <span class="jiazhu">
     〔宋白曰：澧州，漢零陽縣地。吳立天門郡，隋置松州，尋改澧州，州在澧水之陽，故名。《舊志》：州在京師東南一千八百九十三里。澧，音禮。〕
    </span>
    甲子，華州牙將姚懷、李延俊殺智光，以其首來獻。
   </p>
   <p class="em2 strong">
    淮西節度使李忠臣入朝，以收華州爲名，帥所部兵大掠，自潼關至赤水
    <span class="jiazhu">
     〔《水經註》：渭水東過鄭縣北，又東與赤水合。《九域志》：華州鄭縣有赤水鎭。〕
    </span>
    二百里間，財畜殆盡，官吏有衣紙
    <span class="jiazhu">
     〔衣，於旣翻。〕
    </span>
    或數日不食者。己巳，置潼關鎭兵二千人。
   </p>
   <p class="em2 strong">
    <span class="yinwen">
     2
    </span>
    壬申，分劍南置東川觀察使，鎭遂州。
    <span class="jiazhu">
     〔合東、西川，見上卷廣德二年。〕
    </span>
   </p>
   <p class="em2 strong">
    <span class="yinwen">
     3
    </span>
    二月，丙戌，郭子儀入朝。上命元載、王縉、魚朝恩等互置酒於其第，一會之費至十萬緡。上禮重子儀，常謂之大臣而不名。
   </p>
   <p class="em2 strong">
    郭曖嘗與昇平公主爭言，
    <span class="jiazhu">
     〔永泰元年，下嫁郭曖，事見上卷。〕
    </span>
    曖曰：
    <span class="yinhao">
     「汝倚乃父爲天子邪？我父薄天子不爲！」
    </span>
    公主恚，奔車奏之。上曰：
    <span class="yinhao">
     「此非汝所知。彼誠如是，使彼欲爲天子，天下豈汝家所有邪！」
    </span>
    慰諭令歸。子儀聞之，囚曖，入待罪。上曰：
    <span class="yinhao">
     「鄙諺有之：
     <span class="jiazhu">
      〔史炤曰：鄙諺，俚俗所傳之言也。〕
     </span>
     『不癡不聾，不作家翁。』兒女子閨房之言，何足聽也！」
    </span>
    子儀歸，杖曖數十。
   </p>
   <p class="em2 strong">
    <span class="yinwen">
     4
    </span>
    夏，四月，庚子，命宰相、魚朝恩與吐蕃盟于興唐寺。
    <span class="jiazhu">
     〔命宰相及魚朝恩也。〕
    </span>
   </p>
   <p class="em2 strong">
    <span class="yinwen">
     5
    </span>
    杜鴻漸請入朝奏事，以崔旰知西川留後。
    <span class="jiazhu">
     〔《考異》曰：《舊·鴻漸傳》云：
     <span class="yinhao">
      「鴻漸仍帥旰同入覲。」
     </span>
     《寧傳》云：
     <span class="yinhao">
      「鴻漸請旰爲行軍司馬，仍賜名寧。鴻漸歸，遂授寧西川節度使。至十四年，始入朝。」
     </span>
     《實錄》亦無隨鴻漸入朝事，《鴻漸傳》誤也。〕
    </span>
    六月，甲戌，鴻漸來自成都，廣爲貢獻，因盛陳利害，薦旰才堪寄任；上亦務姑息，乃留鴻漸復知政事。
    <span class="jiazhu">
     〔復，扶又翻。〕
    </span>
    秋，七月，丙寅，以旰爲西川節度使，杜濟爲東川節度使。旰厚斂以賂權貴，
    <span class="jiazhu">
     〔斂，力贍翻。〕
    </span>
    元載擢旰弟寬至御史中丞，寬兄審至給事中。
   </p>
   <p class="em2 strong">
    <span class="yinwen">
     6
    </span>
    丁卯，魚朝恩奏以先所賜莊爲章敬寺
    <span class="jiazhu">
     〔據《舊史》，章敬寺在通化門外。〕
    </span>
    以資章敬太后冥福，
    <span class="jiazhu">
     〔上母吳后，諡章敬。〕
    </span>
    於是窮壯極麗，盡都市之財不足用，奏毀曲江及華清宮館以給之，
    <span class="jiazhu">
     〔
     <span class="yinhao">
      「財」
     </span>
     ，當作
     <span class="yinhao">
      「材」
     </span>
     。都市之材，謂材木積於都市者。長安朱雀街東第五街、皇城之東第三街昇道坊龍華尼寺南，有流水屈曲，謂之曲江。此地在秦爲宜春苑、隑州，在漢爲樂遊園；開元疏鑿，遂爲勝境。其南有紫雲樓、芙蓉苑，其西有杏園、慈恩寺。江側菰蒲葱翠，柳陰四合，碧波紅蕖，依映可愛。華清宮見二百十五卷天寶六載。〕
    </span>
    費逾萬億。
    <span class="jiazhu">
     〔孔穎達曰：億之數有大小二法：其小數，以十爲等，十萬爲億，十億爲兆也；其大數，以萬爲等，數萬至萬，是萬萬爲億，又從億而數至萬，萬億爲兆。〕
    </span>
    衞州進士高郢上書，略曰：
    <span class="yinhao">
     「先太后聖德，不必以一寺增輝；國家永圖，無寧以百姓爲本。捨人就寺，何福之爲！」
    </span>
    又曰：
    <span class="yinhao">
     「無寺猶可，無人其可乎！」
    </span>
    又曰：
    <span class="yinhao">
     「陛下當卑宮室，以夏禹爲法，而崇塔廟踵梁武之風乎！」
    </span>
    又上書，略曰：
    <span class="yinhao">
     「古之明王積善以致福，不費財以求福；脩德消禍，不勞人以禳禍。今興造急促，晝夜不息，力不逮者隨以榜笞，
     <span class="jiazhu">
      〔榜，音彭。〕
     </span>
     愁痛之聲盈於道路，以此望福，臣恐不然。」
    </span>
    又曰：
    <span class="yinhao">
     「陛下迴正道於內心，求微助於外物，徇左右之過計，傷皇王之大猷，臣竊爲陛下惜之！」
    </span>
    <span class="jiazhu">
     〔爲，于僞翻。〕
    </span>
    皆寢不報。
    <span class="jiazhu">
     〔《考異》曰：《郢集》，前書八月二十五日、後書九月十二日上。今因造寺終言之。〕
    </span>
   </p>
   <p class="em2 strong">
    始，上好祠祀，未甚重佛。元載、王縉、杜鴻漸爲相，三人皆好佛；縉尤甚，不食葷血，
    <span class="jiazhu">
     〔葷，臭菜也。血者，殺六畜而取之。好，呼到翻。〕
    </span>
    與鴻漸造寺無窮。上嘗問以
    <span class="yinhao">
     「佛言報應，果爲有無？」
    </span>
    載等奏以：
    <span class="yinhao">
     「國家運祚靈長，非宿植福業，何以致之！福業已定，雖時有小災，終不能爲害，所以安、史悖逆方熾而皆有子禍；
     <span class="jiazhu">
      〔謂安慶緒殺祿山、史朝義殺思明也。〕
     </span>
     僕固懷恩稱兵內侮，出門病死；回紇、吐蕃大舉深入，不戰而退：
     <span class="jiazhu">
      〔事並見上卷上年。〕
     </span>
     此皆非人力所及，豈得言無報應也！」
    </span>
    上由是深信之，常於禁中飯僧百餘人；
    <span class="jiazhu">
     〔飯，扶晚翻。〕
    </span>
    有寇至則令僧講《仁王經》以禳之，
    <span class="jiazhu">
     〔所謂《護國仁王經》也。〕
    </span>
    寇去則厚加賞賜。胡僧不空，官至卿監，爵爲國公，出入禁闥，勢移權貴，京畿良田美利多歸僧寺。敕天下無得箠曳僧尼。造金閣寺於五臺山，
    <span class="jiazhu">
     〔忻州五臺縣有五臺山，釋氏相傳以爲文殊道場。註詳見後。〕
    </span>
    鑄銅塗金爲瓦，所費鉅億；
    <span class="jiazhu">
     〔鉅億者，億億也。〕
    </span>
    縉給中書符牒，令五臺僧數十人散之四方，求利以營之。載等每侍上從容，多談佛事，
    <span class="jiazhu">
     〔從，千容翻。〕
    </span>
    由是中外臣民承流相化，皆廢人事而奉佛，政刑日紊矣。
    <span class="jiazhu">
     〔紊，亡運翻。〕
    </span>
   </p>
   <p class="em2 strong">
    <span class="yinwen">
     7
    </span>
    八月，庚辰，鳳翔等道節度使、左僕射、平章事李抱玉入朝，
    <span class="jiazhu">
     〔李抱玉以陳鄭、澤潞、鳳翔等道節度使防吐蕃。〕
    </span>
    固讓僕射，言辭確至，
    <span class="jiazhu">
     〔確，堅也，固也。〕
    </span>
    上許之；癸丑，又讓鳳翔節度使，不許。
   </p>
   <p class="em2 strong">
    <span class="yinwen">
     8
    </span>
    丁酉，杜鴻漸飯千僧，以使蜀無恙故也。
    <span class="jiazhu">
     〔飯，扶晚翻。〕
    </span>
   </p>
   <p class="em2 strong">
    <span class="yinwen">
     9
    </span>
    九月，吐蕃衆數萬圍靈州，遊騎至潘原、宜祿；
    <span class="jiazhu">
     〔潘原，本古陰盤縣，天寶元年，更名潘原，屬涇州。〕
    </span>
    詔郭子儀自河中帥甲士三萬鎭涇陽，京師戒嚴。甲子，子儀移鎭奉天。
    <span class="jiazhu">
     〔《考異》曰：《汾陽家傳》：
     <span class="yinhao">
      「八月十七日，吐蕃至涇西。二十七日，詔統精卒一萬與馬璘合攻之。」
     </span>
     今從《實錄》。《實錄》：
     <span class="yinhao">
      「甲寅，寇靈州。乙卯，寇宜祿。」
     </span>
     蓋據奏到日。今從《唐曆》。〕
    </span>
   </p>
   <p class="em2 strong">
    <span class="yinwen">
     10
    </span>
    山獠陷桂州，逐刺史李良。
    <span class="jiazhu">
     〔獠，魯皓翻。〕
    </span>
   </p>
   <p class="em2 strong">
    <span class="yinwen">
     11
    </span>
    冬，十月，戊寅，朔方節度使路嗣恭破吐蕃於靈州城下，
    <span class="jiazhu">
     〔《考異》曰：《唐曆》：
     <span class="yinhao">
      「九月，吐蕃圍靈武。戊申，嗣恭破吐蕃。」
     </span>
     按《長曆》，戊申，九月一日也。今從《實錄》。〕
    </span>
    斬首二千餘級；吐蕃引去。
   </p>
   <p class="em2 strong">
    <span class="yinwen">
     12
    </span>
    十二月，庚辰，盜發郭子儀父冢，捕之，不獲。人以爲魚朝恩素惡子儀，疑其使之。
    <span class="jiazhu">
     〔惡，烏路翻。〕
    </span>
    子儀自奉天入朝，朝廷憂其爲變；子儀見上，上語及之，子儀流涕曰：
    <span class="yinhao">
     「臣久將兵，不能禁暴，軍士多發人冢。今日及此，乃天譴，非人事也。」
    </span>
    朝廷乃安。
   </p>
   <p class="em2 strong">
    <span class="yinwen">
     13
    </span>
    是歲，復以鎭西爲安西。
    <span class="jiazhu">
     〔改鎭西見二百二十卷肅宗至德元載。復，扶又翻。〕
    </span>
   </p>
   <p class="em2 strong">
    <span class="yinwen">
     14
    </span>
    新羅王憲英卒，子乾運立。
   </p>
   <p class="strong">
    <span class="section" id="title-6">
     <span data-head-description="" data-head-level="h4" data-head-title="大曆三年">
      三年
     </span>
    </span>
    <span class="biaozhusup" data-rel="（戊申、西元七六八年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，乙丑，上幸章敬寺，度僧尼千人。
   </p>
   <p class="em2 strong">
    <span class="yinwen">
     2
    </span>
    贈建寧王倓爲齊王。
    <span class="jiazhu">
     〔倓死見二百十九卷至德二載。〕
    </span>
   </p>
   <p class="em2 strong">
    <span class="yinwen">
     3
    </span>
    二月，癸巳，商州兵馬使劉洽殺防禦使殷仲卿，尋討平之。
   </p>
   <p class="em2 strong">
    <span class="yinwen">
     4
    </span>
    甲午，郭子儀禁無故軍中走馬。南陽夫人乳母之子犯禁，
    <span class="jiazhu">
     〔子儀妻封南陽夫人。〕
    </span>
    都虞候杖殺之。諸子泣訴於子儀，且言都虞候之橫，
    <span class="jiazhu">
     〔宇文泰相魏，置虞候都督，後世因之，置虞候之官。橫，戶孟翻。〕
    </span>
    子儀叱遣之。明日，以事語僚佐而歎息
    <span class="jiazhu">
     〔語，牛倨翻。〕
    </span>
    曰：
    <span class="yinhao">
     「子儀諸子，皆奴材也。不賞父之都虞候而惜母之乳母子，非奴材而何！」
    </span>
   </p>
   <p class="em2 strong">
    <span class="yinwen">
     5
    </span>
    庚子，以後宮獨孤氏爲貴妃。
   </p>
   <p class="em2 strong">
    <span class="yinwen">
     6
    </span>
    三月，乙巳朔，日有食之。
   </p>
   <p class="em2 strong">
    <span class="yinwen">
     7
    </span>
    夏，四月，戊寅，山南西道節度使張獻誠，以疾舉從父弟右羽林將軍獻恭自代，
    <span class="jiazhu">
     〔從，才用翻。〕
    </span>
    上許之。
   </p>
   <p class="em2 strong">
    <span class="yinwen">
     8
    </span>
    壬寅，西川節度使崔旰入朝。
   </p>
   <p class="em2 strong">
    <span class="yinwen">
     9
    </span>
    初，上遣中使徵李泌於衡山，
    <span class="jiazhu">
     〔泌歸衡山見二百二十卷至德二載。〕
    </span>
    卽至，復賜金紫，
    <span class="jiazhu">
     〔泌從肅宗於靈武，已賜金紫，旣歸衡山，反其初服，今復賜之。復，扶又翻。〕
    </span>
    爲之作書院於蓬萊殿側，
    <span class="jiazhu">
     〔蓬萊殿在紫宸殿北。蓬萊殿北有太液池，池中有蓬萊山。爲，于僞翻；下爲泌同。〕
    </span>
    上時衣汗衫、躡屨過之，
    <span class="jiazhu">
     〔汗衫，宴居之常服也，今通貴賤皆服之，惟天子以黃爲別。《炙轂子》曰：燕朝，袞冕有白紗中單，有明衣，皆汗衫之象，以行祭接神。漢高祖與項羽交戰，汗透中單，改名汗衫，貴賤通服。衣，於旣翻。過，古禾翻。〕
    </span>
    自給、舍以上
    <span class="jiazhu">
     〔給、舍者，謂給事中、中書舍人，皆唐正五品官也。〕
    </span>
    及方鎭除拜、軍國大事，皆與之議。又使魚朝恩於白花屯爲泌作外院，使與親舊相見。
   </p>
   <p class="em2 strong">
    上欲以泌爲門下侍郎、同平章事，泌固辭。
    <span class="jiazhu">
     〔泌，毘必翻。《考異》曰：《鄴侯家傳》曰：
     <span class="yinhao">
      「固辭，以讓元載。」
     </span>
     按載時已爲相，何讓之有！又曰：
     <span class="yinhao">
      「到山四歲而二聖登遐。代宗踐阼，命中人手詔馹騎徵先公於衡岳。先是半年前，先公夜遇盜三人，爲其所拉，而投之於懸澗，及日出，乃寤，下藉樹葉丈餘，都無所傷，緣巖攀蘿而出，不敢至舊居，山中人初以爲仙去。及中貴將至，先公大懼，沐浴更衣以俟命，乃代宗踐阼之徵也。疑盜爲張后及輔國所遣，亦竟不知其由。」
     </span>
     按玄、肅登遐，泌雖在山林，豈容全不知！如《家傳》所言，是代宗纔立卽召泌也。頃經幸陝，泌豈得全無一言！召泌必在幸陝之後。李繁誤記耳。〕
    </span>
    上曰：
    <span class="yinhao">
     「機務之煩，不得晨夕相見，誠不若且居密近，何必署敕然後爲宰相邪！」
    </span>
    <span class="jiazhu">
     〔相，息亮翻。邪，音耶。〕
    </span>
    後因端午，王、公、妃、主各獻服玩，上謂泌曰：
    <span class="yinhao">
     「先生何獨無所獻？」
    </span>
    對曰：
    <span class="yinhao">
     「臣居禁中，自巾至履皆陛下所賜，所餘惟一身耳，何以爲獻！」
    </span>
    上曰：
    <span class="yinhao">
     「朕所求正在此耳。」
    </span>
    泌曰：
    <span class="yinhao">
     「臣身非陛下有，誰則有之？」
    </span>
    上曰：
    <span class="yinhao">
     「先帝欲以宰相屈卿而不得，
     <span class="jiazhu">
      〔見二百一十八卷肅宗至德元載七月。〕
     </span>
     自今旣獻其身，當惟朕所爲，不爲卿有矣！」
    </span>
    泌曰：
    <span class="yinhao">
     「陛下欲使臣何爲？」
    </span>
    上曰：
    <span class="yinhao">
     「朕欲卿食酒肉，有室家，受祿位，爲俗人。」
    </span>
    泌泣曰：
    <span class="yinhao">
     「臣絕粒二十餘年，陛下何必使臣隳其志乎！」
    </span>
    上曰：
    <span class="yinhao">
     「泣復何益！
     <span class="jiazhu">
      〔復，扶又翻。〕
     </span>
     卿在九重之中，欲何之？」
    </span>
    乃命中使爲泌葬二親，
    <span class="jiazhu">
     〔重，直龍翻。使，疏吏翻。爲，于季翻；下又爲同。〕
    </span>
    又爲泌娶盧氏女爲妻，
    <span class="jiazhu">
     〔《考異》曰：《鄴侯家傳》云：
     <span class="yinhao">
      「永泰元年端午，上令泌食肉結婚。」
     </span>
     按下云：
     <span class="yinhao">
      「阿足師竊氈履，置紫宸。上欲使內人護燈燭。泌曰：『臣六七年在此。』」
     </span>
     又曰
     <span class="yinhao">
      「況新賜婚」
     </span>
     。上卽位至永泰，纔四年耳。又云，
     <span class="yinhao">
      「因此得謗，元載遂因魚朝恩事排出之」
     </span>
     。然則結婚與朝恩誅不相遠。今盡因追贈承天言之。〕
    </span>
    資費皆出縣官。賜第於光福坊，令泌數日宿第中，數日宿蓬萊院。
   </p>
   <p class="em2 strong">
    上與泌語及齊王倓，欲厚加褒贈，泌請用岐、薛故事贈太子，
    <span class="jiazhu">
     〔令，力丁翻。倓，徒甘翻。岐王範贈惠文太子，薛王業贈惠宣太子，皆在玄宗朝。〕
    </span>
    上泣曰：
    <span class="yinhao">
     「吾弟首建靈武之議，成中興之業，
     <span class="jiazhu">
      〔事見二百一十九卷肅宗至德元載。〕
     </span>
     岐、薛豈有此功乎！謁誠忠孝，乃爲讒人所害。曏使尙存，朕必以爲太弟。今當崇以帝號，成吾夙志。」
    </span>
    乙卯制，追諡倓曰承天皇帝；庚申，葬順陵。
    <span class="jiazhu">
     〔諡，申至翻。順陵在咸陽縣咸陽原。《考異》曰：《鄴侯家傳》曰：
     <span class="yinhao">
      「命使自彭原迎喪，葬齊陵。」
     </span>
     今從《實錄》，葬順陵。〕
    </span>
   </p>
   <p class="em2 strong">
    <span class="yinwen">
     10
    </span>
    崔旰之入朝也，以弟寬爲留後，
    <span class="jiazhu">
     〔是年四月壬寅，崔旰入朝。朝，直遙翻。〕
    </span>
    瀘州刺史楊子琳帥精騎數千乘虛入成都；
    <span class="jiazhu">
     〔瀘，音盧。帥，讀曰率。騎，奇計翻。〕
    </span>
    朝廷聞之，加旰檢校工部尙書，賜名寧，
    <span class="jiazhu">
     〔校，古孝翻。尙，辰羊翻。《考異》曰：《舊傳》，旰初爲杜鴻漸行軍司馬，卽改名寧。今從《實錄》。〕
    </span>
    遣還鎭。
   </p>
   <p class="em2 strong">
    <span class="yinwen">
     11
    </span>
    六月，壬辰，幽州兵馬使朱希彩、經略副使昌平朱泚、
    <span class="jiazhu">
     〔使，疏吏翻。昌平，本漢軍都縣，後魏更名昌平縣，唐屬幽州。泚，且禮翻，又音此。〕
    </span>
    泚弟滔共殺節度使李懷仙，希彩自稱留後。閏月，成德軍節度使李寶臣遣將將兵討希彩，爲希彩所敗；
    <span class="jiazhu">
     〔敗，補賣翻。〕
    </span>
    朝廷不得已宥之。庚申，以王縉領盧龍節度使；丁卯，以希彩領
    <span class="jiaozhusup">
     〔章：十二行本「領」作「知」；乙十一行本同。〕
    </span>
    幽州留後。
   </p>
   <p class="em2 strong">
    <span class="yinwen">
     12
    </span>
    崔寬與楊子琳戰，數不利，
    <span class="jiazhu">
     〔數，所角翻。〕
    </span>
    秋，七月，崔寧妾任氏出家財數十萬，募兵得數千人，帥以擊子琳，破之；
    <span class="jiazhu">
     〔任，音壬。帥，讀曰率。《考異》曰：《實錄》：
     <span class="yinhao">
      「五月，子琳襲據成都，卽日詔寧還成都。」
     </span>
     七月壬申又云，
     <span class="yinhao">
      「子琳寇成都，遂據其城，寧弟寬破之。」
     </span>
     蓋五月奏據城，七月奏破之，成功雖因任氏，奏時須著寬名故也。〕
    </span>
    子琳走。
   </p>
   <p class="em2 strong">
    <span class="yinwen">
     13
    </span>
    乙亥，王縉如幽州，朱希彩盛兵嚴備以逆之。縉晏然而行，希彩迎謁甚恭。縉度終不可制，
    <span class="jiazhu">
     〔度，徒洛翻。〕
    </span>
    勞軍，旬餘日而還。
    <span class="jiazhu">
     〔勞，力到翻。還，從宣翻，又如字。〕
    </span>
   </p>
   <p class="em2 strong">
    <span class="yinwen">
     14
    </span>
    回紇可敦卒，
    <span class="jiazhu">
     〔紇，下沒翻。卒，子恤翻。〕
    </span>
    庚辰，以右散騎常侍蕭昕爲弔祭使。
    <span class="jiazhu">
     〔散，昔亶翻。騎，奇計翻。昕，許斤翻。〕
    </span>
    回紇庭詰昕曰：
    <span class="yinhao">
     「我於唐有大功，唐柰何失信，市我馬，不時歸其直？」
    </span>
    昕曰：
    <span class="yinhao">
     「回紇之功，唐已報之矣。僕固懷恩之叛，回紇助之，與吐蕃連兵入寇，逼我郊畿。
     <span class="jiazhu">
      〔詰，去吉翻。〕
     </span>
     及懷恩死，吐蕃走，然後回紇懼而請和，我唐不忘前功，加惠而縱之。
     <span class="jiazhu">
      〔事見上卷永泰元年。〕
     </span>
     不然，匹馬不歸矣。乃回紇負約，豈唐失信邪！」
    </span>
    回紇慙，厚禮而歸之。
   </p>
   <p class="em2 strong">
    <span class="yinwen">
     15
    </span>
    丙戌，內出盂蘭盆賜章敬寺。
    <span class="jiazhu">
     〔釋氏《盂蘭盆經》：目連比丘見其亡母在餓鬼中。目連白佛言：七月十五日，當爲七代父母現在父母阨難中者，具百味五果以著盆中，供養十方佛，然後受食。《夢華錄》曰：中元，賣冥器、綵衣，以竹牀三腳如燈窩狀，謂之盂蘭盆。掛冥財、衣服在上，焚之。《釋氏要覽》曰：梵云盂蘭，此云救倒懸盆。陸游曰：俗以七月望日具素饌享先，織竹作盆盎，貯紙錢，盛以一竹焚之，謂之盂蘭盆。嗚呼！代宗爲此，以七廟神靈爲安在邪！〕
    </span>
    設七廟神座，書尊號於旛上，百官迎謁於光順門。
    <span class="jiazhu">
     〔閣本《大明宮圖》：光順門在紫宸門之西。光順門內則明義殿、承歡殿。〕
    </span>
    自是歲以爲常。
   </p>
   <p class="em2 strong">
    <span class="yinwen">
     16
    </span>
    八月，壬戌，吐蕃十萬衆寇靈武。丁卯，吐蕃尙贊摩二萬衆寇邠州，京師戒嚴；邠寧節度使馬璘擊破之。
    <span class="jiazhu">
     〔吐，從暾入聲。邠，卑旻翻。使，疏利翻。璘，離珍翻。〕
    </span>
   </p>
   <p class="em2 strong">
    <span class="yinwen">
     17
    </span>
    庚午，河東節度使、同平章事辛雲京薨，以王縉領河東節度使，餘如故。
   </p>
   <p class="em2 strong">
    <span class="yinwen">
     18
    </span>
    九月，壬申，命郭子儀將兵五萬屯奉天以備吐蕃。
    <span class="jiazhu">
     〔將，卽亮翻，又如字。〕
    </span>
   </p>
   <p class="em2 strong">
    <span class="yinwen">
     19
    </span>
    丁丑，濟王環薨。
    <span class="jiazhu">
     〔環，玄宗子也。濟，子禮翻。〕
    </span>
   </p>
   <p class="em2 strong">
    <span class="yinwen">
     20
    </span>
    壬午，朔方騎將白元光擊吐蕃，破之。壬辰，元光又破吐蕃二萬衆於靈武。
    <span class="jiazhu">
     〔騎，奇計翻。《考異》曰：《實錄》：
     <span class="yinhao">
      「戊戌，郭子儀奏靈州破吐蕃六萬餘衆，百僚入賀，京師解嚴。」
     </span>
     蓋卽壬辰白光所破也。子儀合前後所破而奏之耳。〕
    </span>
    鳳翔節度使李抱玉使右軍都將臨洮李晟將兵五千擊吐蕃，晟曰：
    <span class="yinhao">
     「以力則五千不足用；以謀則太多。」
    </span>
    乃將千人
    <span class="jiaozhusup">
     〔章：十二行本「人」下「兼行」二字；乙十一行本同；張校同，云無註本亦無。〕
    </span>
    出大震關；至臨洮，屠吐蕃定秦堡，
    <span class="jiazhu">
     〔臨洮，洮州。吐蕃志吞秦土，故築堡於洮州，以定秦爲名。洮，徒刀翻。晟，承正翻。〕
    </span>
    焚其積聚，虜堡帥慕容谷種而還。
    <span class="jiazhu">
     〔帥，所類翻。還，從宣翻，又音如字。〕
    </span>
    吐蕃聞之，釋靈州之圍而去。戊戌，京師解嚴。
   </p>
   <p class="em2 strong">
    <span class="yinwen">
     21
    </span>
    潁州刺史李岵以事忤滑亳節度使令狐彰，
    <span class="jiazhu">
     〔岵，侯古翻。忤，五故翻。〕
    </span>
    彰使節度判官姚奭按行潁州，
    <span class="jiazhu">
     〔行，下孟翻。〕
    </span>
    因代岵領州事，且曰：
    <span class="yinhao">
     「岵不受代，卽殺之。」
    </span>
    岵知之，因激怒將士，使殺奭，與奭同死者百餘人。岵走依河南節度使田神功於汴州。
    <span class="jiazhu">
     〔汴，皮面翻。〕
    </span>
    冬，十月，乙巳，彰表言其狀，岵亦上表自理。上命給事中賀若察往按之。
    <span class="jiazhu">
     〔亦上，時兩翻。《考異》曰：《實錄》：
     <span class="yinhao">
      「十月乙巳，潁州刺史李岵殺本道節度判官姚奭及奭之弟，岵棄州奔汴州。本道節度使令狐彰以聞，岵亦抗表上聞。初，岵以公務爲彰所怒，因遣奭巡按境內，便留知潁州事。岵聞之，遂與親吏潛謀，詐爲奭書，將爲變，使將士遺於路中，潁州守將得之，懼，乃與岵同謀殺奭。詔給事中賀若察使于潁按覆。」
     </span>
     《唐曆》曰：
     <span class="yinhao">
      「十月，潁州將士怒殺亳州判官魏奭。初，令狐彰怒潁州刺史李岵，遣奭代之，且告之曰：『若岵不受替，卽殺之。』岵覺之，以告將吏，怒而殺奭幷弟。」
     </span>
     《統紀》作
     <span class="yinhao">
      「滑亳州判官姚奭」
     </span>
     ，又曰：
     <span class="yinhao">
      「彰表先至，遣給事中賀若察往滑州宣詔，決李岵配流九夷州，尋賜自盡。」
     </span>
     今姓名從《實錄》、《統紀》，事則參取諸書。〕
    </span>
   </p>
   <p class="em2 strong">
    <span class="yinwen">
     22
    </span>
    丁卯，郭子儀自奉天入朝。
    <span class="jiazhu">
     〔朝，直遙翻。〕
    </span>
   </p>
   <p class="em2 strong">
    <span class="yinwen">
     23
    </span>
    十一月，丁亥，以幽州留後朱希彩爲節度使。
    <span class="jiazhu">
     〔使，疏吏翻。〕
    </span>
   </p>
   <p class="em2 strong">
    <span class="yinwen">
     24
    </span>
    郭子儀還河中。
    <span class="jiazhu">
     〔自奉天入朝，回還河中。還，從宣翻，又音如字。〕
    </span>
    元載以吐蕃連歲入寇，馬璘以四鎭兵屯邠寧，力不能拒。
    <span class="jiazhu">
     〔載，祖亥翻，又如字。吐，從暾入聲。璘，離珍翻。邠，音卑旻翻。〕
    </span>
    而郭子儀以朔方重兵鎭河中，深居腹中無事之地，乃與子儀及諸將議，徙璘鎭涇州，而使子儀以朔方兵鎭邠州，曰：
    <span class="yinhao">
     「若以邊土荒殘，軍費不給，則以內地租稅及運金帛以助之。」
    </span>
    諸將皆以爲然。十二月，己酉，徙馬璘爲涇原節度使，以邠、寧、慶三州隸朔方。
    <span class="jiazhu">
     〔將，卽亮翻。朔方兵分屯邠、蒲始此。《考異》曰：《實錄》：
     <span class="yinhao">
      「己酉，以吐蕃歲犯西疆，增脩鎭守，乃以邠寧節度馬璘鎭涇州，仍爲涇原節度使，以邠、寧、慶等州隸朔方。」
     </span>
     《汾陽家傳》：
     <span class="yinhao">
      「四年五月，詔集兵於邠郊。六月，公自河中遣一萬兵。二十八日，公如邠州。」
     </span>
     《舊·子儀傳》：
     <span class="yinhao">
      「時以西蕃侵寇，京師不安，馬璘雖在邠州，力不能拒，乃以子儀兼邠、寧、慶節度，自河中移鎭邠州，徙馬璘涇原節度使。」
     </span>
     《邠志》：
     <span class="yinhao">
      「初，吐蕃旣退，諸侯入覲。是時馬鎭西以四鎭兼邠寧，李公軍澤潞以防秋軍盩厔。丞相元公載使人諷諸將使責己曰：『今四郊多壘，中外未寧，公執國柄有年矣，安危大計，一無所聞，如之何？』載曰：『非所及也。』他日又言，且曰：『得非曠職乎？』載莞然曰：『安危繫於大臣，非獨宰臣也。先王作兵，置之四境，所以禦戎狄也。今內地無虞，朔方軍在河中，澤潞軍在盩厔，遊軍伺寇，不遠京室，王畿之內，豈假是邪！必令損益，須自此始。故曰非所及也。』郭、李曰：『宰臣但圖之。』載曰：『今若徙四鎭于涇，朔方于邠，澤潞于岐，則內地無虞，三邊有備，三賢之意何如？』三公曰：『惟所指揮。』旣而相謂曰：『我曹旣爲所册，得無行乎？』十二月，詔馬公兼領涇原，尋以鄭潁資之；李公兼領山南，猶以澤潞資之；郭公兼領邠寧，亦以河中資之。三將皆如詔。朔方軍自此大徙于邠。郭公雖連統數道，軍之精甲，悉聚邠府，其他子弟，分居蒲、靈，各置守將以專其令。蒲之餘卒，稍遷于邠。十年之間，無遺甲矣。」
     </span>
     《段公別傳》曰：
     <span class="yinhao">
      「馬公朝于京師，以公掌留事。馬公懇奏，請以邠、寧、慶三州讓副元帥子儀，令以朔方、河中之軍鎭之，自帥四鎭、北庭之衆，遷赴涇州，將以拓西境。代宗壯而許之。十二月二日，朝廷以馬公爲涇原節度使。」
     </span>
     蓋三年立此議，至四年，子儀始遷邠。今參取諸書。〕
    </span>
    璘先往城涇州，以都虞候段秀實知邠州留後。
    <span class="jiazhu">
     〔璘，離珍翻。邠，卑旻翻。〕
    </span>
   </p>
   <p class="em2 strong">
    初，四鎭、北庭兵遠赴中原之難，
    <span class="jiazhu">
     〔事見二百十九卷至德元載。難，乃旦翻。〕
    </span>
    久羈旅，數遷徙，
    <span class="jiazhu">
     〔數，所角翻。〕
    </span>
    四鎭歷汴、虢、鳳翔，北庭歷懷、絳、鄜然後至邠，頗積勞弊。
    <span class="jiazhu">
     〔汴，皮面翻。鄜，音夫。〕
    </span>
    及徙涇州，衆皆怨誹。刀斧兵馬使王童之謀作亂，
    <span class="jiazhu">
     〔誹，敷尾翻。刀斧兵馬使，領羣刀斧。〕
    </span>
    期以辛酉旦警嚴而發。
    <span class="jiazhu">
     〔旦警嚴者，將旦嚴鼓以警衆也。《周禮》謂之發昫，今人謂之攢點。〕
    </span>
    前夕，有告之者；秀實陽召掌漏者，怒之，以其失節，令每更來白，
    <span class="jiazhu">
     〔掌漏者，謂守漏之卒也。令，力丁翻。更，工衡翻。〕
    </span>
    輒延之數刻，遂四更而曙，童之不果發。秀實欲討之而亂迹未露，恐軍中疑其冤。告者又云：
    <span class="yinhao">
     「今夕欲焚馬坊草，因救火謀作亂。」
    </span>
    中夕，火果起，秀實命軍中行者皆止，坐者勿起，各整部伍，嚴守要害。童之白請救火，不許。及旦，捕童之及其黨八人，皆斬之。下令曰：
    <span class="yinhao">
     「後徙者族，流言者刑！」
    </span>
    遂徙于涇。
    <span class="jiazhu">
     〔史言段秀實能弭亂。令，力丁翻。〕
    </span>
   </p>
   <p class="em2 strong">
    <span class="yinwen">
     25
    </span>
    癸亥，西川破吐蕃萬餘衆。
    <span class="jiazhu">
     〔吐，從暾入聲。〕
    </span>
   </p>
   <p class="em2 strong">
    <span class="yinwen">
     26
    </span>
    平盧行軍司馬許杲
    <span class="jiazhu">
     〔《考異》曰：《舊傳》作
     <span class="yinhao">
      「許果」
     </span>
     。今從韓愈《順宗實錄》。〕
    </span>
    將卒三千人駐濠州不去，有窺淮南意，
    <span class="jiazhu">
     〔將，卽亮翻，又如字。濠州治鍾離，漢當塗縣地；隋改濠州，因濠水而名。〕
    </span>
    淮南節度使崔圓令副使元城張萬福攝濠州刺史；杲聞，卽提卒去，止當塗。
    <span class="jiazhu">
     〔此當塗縣，宋屬太平州，本漢丹陽縣地。按《漢書·地理志》，當塗屬九江郡。晉成帝時，以江北之當塗縣流人過江者立當塗僑縣，遂爲實土。〕
    </span>
    是歲，上召萬福，以爲和州刺史、行營防禦使，討杲。萬福至州，杲懼，移軍上元，
    <span class="jiazhu">
     〔按上元，楚之金陵，秦之秣陵，吳之建業，江左之建康。晉分秣陵置臨江縣，太康初，又改爲江寧，至肅宗上元二年更今名，屬昇州。使，疏吏翻。〕
    </span>
    又北至楚州大掠，
    <span class="jiazhu">
     〔許杲旣去濠州，南渡江而屯當塗。及張萬福至歷陽逼之，又移上元，又自上元渡江而北，掠楚州也。〕
    </span>
    淮南節度使韋元甫命萬福追討之；未至淮陰，杲爲其將康自勸所逐。
    <span class="jiazhu">
     〔使，疏吏翻。將，卽亮翻。〕
    </span>
    自勸擁兵繼掠，循淮而東，萬福倍道追而殺之，免者什二三。元甫將厚賞將士，萬福曰：
    <span class="yinhao">
     「官健常虛費衣糧，無所事。
     <span class="jiazhu">
      〔兵農旣分，縣官費衣糧以養軍，謂之官健，猶言官所養建兒也。按《唐六典》：衞士之外，天下諸軍有健兒。舊健兒在軍皆有年限，更來往，頗爲勞弊。開元十五年，敕以天下無虞，宜與人休息，自今已後，諸軍鎭量閒劇、利害置兵防健兒，於諸色征行人內及客戶中召募，取丁壯情愿充健兒、長住邊軍者，每年加常例給賜，兼給永年優復，其家口情願同者，聽至軍州，各給田地屋宅。人賴其利，中外獲安，永無徵發之役。此當時言兵農已分之利，而養兵之害卒不可救，以至于今。〕
     </span>
     今方立小功，不足過賞，請用三分之一。」
    </span>
   </p>
   <p class="strong">
    <span class="section" id="title-7">
     <span data-head-description="" data-head-level="h4" data-head-title="大曆四年">
      四年
     </span>
    </span>
    <span class="biaozhusup" data-rel="（己酉、西元七六九年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，丙子，郭子儀入朝，魚朝恩邀之遊章敬寺。
    <span class="jiazhu">
     〔朝，直遙翻。魚朝恩建章敬寺，自以爲功，因子儀入朝，請遊之以夸大其事。〕
    </span>
    元載恐其相結，密使子儀軍吏告子儀曰：
    <span class="yinhao">
     「朝恩謀不利於公。」
    </span>
    子儀不聽。吏亦告諸將，將士請衷甲以從者三百人。
    <span class="jiazhu">
     〔杜預曰：衷甲，謂在衣中。從，才用翻；下同。〕
    </span>
    子儀曰：
    <span class="yinhao">
     「我，國之大臣，彼無天子之命，安敢害我！若受命而來，汝曹欲何爲！」
    </span>
    乃從家僮數人而往。朝恩迎之，驚其從者之約。子儀以所聞告，且曰：
    <span class="yinhao">
     「恐煩公經營耳。」
    </span>
    朝恩撫膺捧手流涕曰：
    <span class="yinhao">
     「非公長者，能無疑乎！」
    </span>
    <span class="jiazhu">
     〔長，知兩翻。〕
    </span>
   </p>
   <p class="em2 strong">
    <span class="yinwen">
     2
    </span>
    壬午，流李岵於夷州。
    <span class="jiazhu">
     〔岵，侯古翻。流岵，直在令狐彰也。〕
    </span>
   </p>
   <p class="em2 strong">
    <span class="yinwen">
     3
    </span>
    乙酉，郭子儀還河中。
    <span class="jiazhu">
     〔朝而還也。還，從宣翻，又如字。〕
    </span>
   </p>
   <p class="em2 strong">
    <span class="yinwen">
     4
    </span>
    辛卯，賜李岵死。
   </p>
   <p class="em2 strong">
    <span class="yinwen">
     5
    </span>
    二月，壬寅，以京兆之好畤、鳳翔之麟遊、普潤隸神策軍，
    <span class="jiazhu">
     〔畤，音止。〕
    </span>
    從魚朝恩之請也。
   </p>
   <p class="em2 strong">
    <span class="yinwen">
     6
    </span>
    楊子琳旣敗還瀘州，招聚亡命，得數千人，沿江東下，聲言入朝；涪州守捉使王守仙伏兵黃草峽，
    <span class="jiazhu">
     〔瀘，音盧。《水經註》：涪州之西有黃葛峽，山高險絕，無人居。意卽此峽也。按杜甫詩有
     <span class="yinhao">
      「黃草峽西船不歸」
     </span>
     之句，《註》云：黃草峽在涪州之西。涪，音浮。〕
    </span>
    子琳悉擒之，擊守仙於忠州，守仙僅以身免。子琳遂殺夔州別駕張忠，據其城。荊南節度使衞伯玉欲結以爲援，以夔州許之，
    <span class="jiazhu">
     〔使，疏吏翻。夔州，荊南巡屬。〕
    </span>
    爲之請於朝。
    <span class="jiazhu">
     〔爲，于僞翻。〕
    </span>
    陽曲人劉昌裔
    <span class="jiazhu">
     〔《舊志》：前漢陽曲縣，唐忻州定襄縣卽其地也。後漢移陽曲縣於太原界，乃於陽曲古城置定襄縣。而太原之陽曲，隋開皇六年，改爲陽直，十六年，又改爲汾陽，惡陽曲之名也。武德七年，復改爲陽曲縣。〕
    </span>
    說子琳遣使詣闕請罪，
    <span class="jiazhu">
     〔說，式芮翻。〕
    </span>
    子琳從之。乙巳，以子琳爲峽州團練使。
    <span class="jiazhu">
     〔峽州，夷陵郡。〕
    </span>
   </p>
   <p class="em2 strong">
    <span class="yinwen">
     7
    </span>
    初，僕固懷恩死，
    <span class="jiazhu">
     〔見上卷永泰元年。〕
    </span>
    上憐其有功，置其女中宮中，養以爲女。回紇請以爲可敦，夏，五月，辛卯，册爲崇徽公主，嫁回紇可汗。壬辰，遣兵部侍郎李涵送之，涵奏祠部郎中虞鄕董晉爲判官。
    <span class="jiazhu">
     〔虞鄕，漢解縣，後魏分置虞鄕縣。貞觀十七年，省解縣併入虞鄕，二十年，復置解縣而省虞鄕，天授二年，復分解縣置虞鄕縣，屬河中府。宋白曰：後魏太和九年，於今虞鄕縣西十三里置南解縣，周明帝廢南解，以虞鄕縣屬綏化郡，今縣西三十四里綏化故城是也。寶定四年，改綏化爲虞鄕縣，周末，置解縣於今虞鄕城東，於解縣西五十里別置虞鄕縣，今邑是也。〕
    </span>
    六月，丁酉，公主辭行。至回紇牙帳，回紇來言曰：
    <span class="yinhao">
     「唐約我爲市，馬旣入，而歸我賄不足，我於使人乎取之。」
    </span>
    涵懼，不敢對，視晉，晉曰：
    <span class="yinhao">
     「吾非無馬而與爾爲市，爲爾賜不旣多乎！爾之馬歲至，吾數皮而歸資，
     <span class="jiazhu">
      〔言不計其生死，皆償馬直也。〕
     </span>
     邊吏請致詰也，天子念爾有勞，故下詔禁侵犯。諸戎畏我大國之爾與也，莫敢校焉。爾之父子寧而畜馬蕃者，
     <span class="jiazhu">
      〔畜，呼玉翻。蕃，音煩。〕
     </span>
     非我誰使之！」
    </span>
    於是其衆皆環晉拜。
    <span class="jiazhu">
     〔環，音宦。〕
    </span>
    旣又相帥南面序拜，皆舉兩手曰：
    <span class="yinhao">
     「不敢有意大國。」
    </span>
    <span class="jiazhu">
     〔此晉吏韓愈狀晉之辭，其言容有溢美。帥，讀曰率。〕
    </span>
   </p>
   <p class="em2 strong">
    <span class="yinwen">
     8
    </span>
    戊申，王縉表讓副元帥、都統、行營使。
    <span class="jiaozhusup">
     〔章：十二行本「使」下有「許之」二字；乙十一行本同；退齋校同。〕
    </span>
   </p>
   <p class="em2 strong">
    <span class="yinwen">
     9
    </span>
    辛酉，郭子儀自河中遷于邠州，其精兵皆自隨，餘兵使裨將將之，分守河中、靈州。
    <span class="jiazhu">
     〔將，卽亮翻。〕
    </span>
    軍士久家河中，頗不樂徙，
    <span class="jiazhu">
     〔樂，音洛。〕
    </span>
    往往自邠逃歸；行軍司馬嚴郢領留府，悉捕得，誅其渠帥，衆心乃定。
    <span class="jiazhu">
     〔邠，卑旻翻。郢，以井翻。帥，所類翻。〕
    </span>
   </p>
   <p class="em2 strong">
    <span class="yinwen">
     10
    </span>
    秋，九月，吐蕃寇靈州；丁丑，朔方留後常謙光擊破之。
   </p>
   <p class="em2 strong">
    <span class="yinwen">
     11
    </span>
    河東兵馬使王無縱、張奉璋等恃功驕蹇，以王縉書生，易之，
    <span class="jiazhu">
     〔縉，音晉。易，以豉翻。〕
    </span>
    多違約束。縉受詔發兵詣鹽州防秋，
    <span class="jiazhu">
     〔鹽州，漢五原郡地，隋置鹽州，治五原縣。今州南抵慶州馬嶺縣北界，卽漢馬嶺縣地。〕
    </span>
    遣無縱、奉璋將步騎三千赴之。奉璋逗遛不進，無縱托他事擅入太原城；縉悉擒斬之，幷其黨七人，諸將悍戾者殆盡，
    <span class="jiazhu">
     〔將，卽亮翻，又如字。騎，奇計翻。悍，侯旰翻。〕
    </span>
    軍府始安。
   </p>
   <p class="em2 strong">
    <span class="yinwen">
     12
    </span>
    冬，十月，常謙光奏吐蕃寇鳴沙，首尾四十里。
    <span class="jiazhu">
     〔吐，從暾入聲。鳴沙縣，屬靈州，本漢富平縣地。〕
    </span>
    郭子儀遣兵馬使渾瑊將銳兵五千救靈州，子儀自將進至慶州，聞吐蕃退，乃還。
    <span class="jiazhu">
     〔使，疏吏翻。將，卽亮翻。瑊，古咸翻。還，從宣翻，又如字。吐，從暾入聲。〕
    </span>
   </p>
   <p class="em2 strong">
    <span class="yinwen">
     13
    </span>
    黃門侍郎、同平章事杜鴻漸以疾辭位，壬申，許之；乙亥，薨。鴻漸病甚，令僧削髮，遺令爲塔以葬。
    <span class="jiazhu">
     〔令，力丁翻。遺令，力定翻。〕
    </span>
   </p>
   <p class="em2 strong">
    <span class="yinwen">
     14
    </span>
    丙子，以左僕射裴冕同平章事。初，元載爲新平尉，
    <span class="jiazhu">
     〔射，寅謝翻。新平，漢上郡之白土縣，後漢獻帝置新平郡，至于後魏，縣名猶不改。西魏置豳州，隋開皇四年，改曰新平縣，因郡以名縣也。唐爲邠州治所。宋白曰：新平，漢漆縣地，漢建安中，分扶風置新平郡。姚萇之亂，屠廢不立，後魏於今縣西南置白土縣，屬新平郡；隋開皇四年，改白土縣爲新平縣；唐武德以新平縣爲豳州治所。〕
    </span>
    冕嘗薦之，故載舉以爲相，亦利其老病易制。
    <span class="jiazhu">
     〔易，以豉翻。〕
    </span>
    受命之際，蹈舞仆地，載趨而扶之，代爲謝詞。十二月，戊戌，冕薨。
   </p>
   <p class="strong">
    <span class="section" id="title-8">
     <span data-head-description="" data-head-level="h4" data-head-title="大曆五年">
      五年
     </span>
    </span>
    <span class="biaozhusup" data-rel="（庚戌、西元七七〇年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，己巳，羌酋白對蓬等各帥部落內屬。
    <span class="jiazhu">
     〔酋，慈由翻。〕
    </span>
   </p>
   <p class="em2 strong">
    <span class="yinwen">
     2
    </span>
    觀軍容宣慰處置使、左監門衞大將軍兼神策軍使、內侍監魚朝恩，專典禁兵，寵任無比，
    <span class="jiazhu">
     〔處，昌呂翻。監，古銜翻。朝，直遙翻。〕
    </span>
    上常與議軍國事，勢傾朝野。朝恩好於廣座恣談時政，
    <span class="jiazhu">
     〔好，呼到翻。〕
    </span>
    陵侮宰相，元載雖強辯，亦拱默不敢應。
   </p>
   <p class="em2 strong">
    神策都虞候劉希暹，都知兵馬使王駕鶴，皆有寵於朝恩；希暹說朝恩於北軍置獄，
    <span class="jiazhu">
     〔左、右神策軍，左、右羽林軍，左、右龍武軍，皆謂之北軍。說，式芮翻。相，息亮翻。暹，息廉翻。〕
    </span>
    使坊市惡少年羅告富室，誣以罪惡，捕繫地牢，訊掠取服，
    <span class="jiazhu">
     〔少，詩照翻。掠，音亮。〕
    </span>
    籍沒其家貲入軍，幷賞告捕者；地在禁密，人莫敢言。朝恩每奏事，以必允爲期；朝廷政事有不豫者，輒怒曰：
    <span class="yinhao">
     「天下事有不由我邪！」
    </span>
    <span class="jiazhu">
     〔朝，直遙翻。邪，音耶。〕
    </span>
    上聞之，由是不懌。
   </p>
   <p class="em2 strong">
    朝恩養子令徽尙幼，爲內給使，衣綠，
    <span class="jiazhu">
     〔唐制，內給使無常員，屬內侍省。凡無官品者，號內給使，掌諸門進物之曆。宋白曰：掌諸門進物出物之曆。衣，於旣翻。〕
    </span>
    與同列忿爭，歸告朝恩。朝恩明日見上曰：
    <span class="yinhao">
     「臣子官卑，爲儕輩所陵，
     <span class="jiazhu">
      〔儕，士皆翻。〕
     </span>
     乞賜之紫衣。」
    </span>
    上未應，有司已執紫衣於前，令徽服之，拜謝。上強笑曰：
    <span class="yinhao">
     「兒服紫，大宜稱。」
    </span>
    <span class="jiazhu">
     〔強，其兩翻。稱，尺正翻。〕
    </span>
    心愈不平。
   </p>
   <p class="em2 strong">
    元載測知上指，乘間奏朝恩專恣不軌，
    <span class="jiazhu">
     〔間，古莧翻。〕
    </span>
    請除之；上亦知天下共怨怒，遂令載爲方略。朝恩每入殿，常使射生將周皓將百人自衞，
    <span class="jiazhu">
     〔令，力丁翻。將，卽亮翻；皓將同，又音如字。〕
    </span>
    又使其黨陝州節度使皇甫溫握兵於外以爲援；
    <span class="jiazhu">
     〔陝，失冉翻。度使，疏吏翻。〕
    </span>
    載皆以重賂結之，故朝恩陰謀密語，上一一聞之，而朝恩不之覺也。
   </p>
   <p class="em2 strong">
    辛卯，載爲上謀，
    <span class="jiazhu">
     〔爲，于僞翻。〕
    </span>
    徙李抱玉爲山南西道節度使，以溫爲鳳翔節度使，外重其權，實內溫以自助也。載又請割郿、虢、寶雞、鄠、盩厔隸抱玉，
    <span class="jiazhu">
     〔鄠，音戶。盩厔，音舟窒。《漢志》，右扶風有郿、虢二縣，及晉，省虢縣，存郿縣。後魏於虢縣置武都郡，西魏置洛邑縣，後周置朔州，州尋廢。隋開皇初，廢郡，大業初，改洛邑縣爲虢縣。後魏又於郿縣置平陽、周城二縣，西魏改平陽爲郿城，後周廢入周城縣。隋開皇十八年，改周城曰渭濱，大業二年，改曰郿縣。《唐志》，二縣皆屬鳳翔府。〕
    </span>
    興平、武功、天興、扶風隸神策軍，
    <span class="jiazhu">
     〔興平，舊曰始平，景龍元年，更名金城，至德二載，更名興平，屬京兆府。〕
    </span>
    朝恩喜於得地，殊不以載爲虞，驕橫如故。
    <span class="jiazhu">
     〔橫，戶孟翻。〕
    </span>
   </p>
   <p class="em2 strong">
    <span class="yinwen">
     3
    </span>
    壬辰，加河南尹張延賞爲東京留守；罷河南等道副元帥，以其兵屬留守。
    <span class="jiazhu">
     〔守，式又翻。帥，所類翻。〕
    </span>
    延賞，嘉貞之子也。
    <span class="jiazhu">
     〔張嘉貞，開元中爲相。〕
    </span>
   </p>
   <p class="em2 strong">
    <span class="yinwen">
     4
    </span>
    二月，戊戌，李抱玉徙鎭盩厔，
    <span class="jiazhu">
     〔徙屯盩厔以兼統山南。〕
    </span>
    軍士憤怒，大掠鳳翔坊市，數日乃定。
   </p>
   <p class="em2 strong">
    <span class="yinwen">
     5
    </span>
    劉希暹頗覺上意異，以告魚朝恩，朝恩始疑懼。
    <span class="jiazhu">
     〔暹，息廉翻。朝，直遙翻。〕
    </span>
    然上每見之，恩禮益隆，朝恩亦以此自安。皇甫溫至京師，元載留之未遣，因與溫及周皓密謀誅朝恩。
    <span class="jiazhu">
     〔《考異》曰：《邠志》曰：
     <span class="yinhao">
      「五年春，詔以寒食召郭公，豐年令節，思與大臣爲樂。時欲誅朝恩，因喻郭公：『朔方一軍，有社稷勞，宜以功卒數千人入朝，朕因宴賞，得以相識。』一月，郭公以組甲三千人入覲。魚朝恩請公遊章敬寺，公許之。丞相元公意其相得，使諷邠吏請公無往，邠吏自中書馳告郭公曰：『軍容將不利於公，』亦告諸將。須臾，朝恩使至，郭公將行，士之衷甲請從者三百人，願備非常。郭公怒曰：『我大臣也，彼非有密旨，安敢害我！若天子之命，爾曹胡爲！』獨與僮僕十數人赴之。朝恩候之，驚曰：『何車騎之省也！』公以所聞對，且曰：『恐勞思慮耳！』軍容撫胸捧手，嗚咽雪涕曰：『非公長者，得無疑乎！』」
     </span>
     按《汾陽家傳》，子儀五月入朝，七月至邠州。或是四年正月入朝時事。於時未有誅朝恩之謀。今不取。《汾陽家傳》曰：
     <span class="yinhao">
      「三月，公上言朝恩潛結周智光爲外應，久掌禁兵，若不早圖，禍將作矣。」
     </span>
     亦不取。〕
    </span>
    旣定計，載白上。上曰：
    <span class="yinhao">
     「善圖之，勿反受禍！」
    </span>
   </p>
   <p class="em2 strong">
    三月，癸酉，寒食，
    <span class="jiazhu">
     〔《荊楚歲時記》：冬至後一百四日、一百五日、一百六日斷火，謂之寒食。《初學記》曰：《琴操》：晉文公與介子綏俱亡，文公復國，子綏無所得，作龍蛇之歌而隱。文公求之，不肯出，乃燔左右木，子綏抱木而死。文公哀之，令人五月五日不得舉火。及周舉《移書》、魏武《明罰令》、陸翽《鄴中記》，並云寒食斷火起於子推。《琴操》所云子綏，卽推也。又云五月五日，與今有異，皆因流俗所傳。按《左傳》及《史記》並無子推被焚之事。然《周書》司烜氏，仲春以木鐸徇火禁於國中。《註》云：爲季春將出火也。今寒食，準節氣是仲春之末。清明是三月之初。然則禁火並周制也。〕
    </span>
    上置酒宴貴近於禁中，載守中書省。宴罷，朝恩將還營，上留之議事，因責其異圖。朝恩自辯，語頗悖慢，皓與左右擒而縊殺之，
    <span class="jiazhu">
     〔載，祖亥翻，又如字。朝，直遙翻。還，從宣翻，又音如字。悖，蒲妹翻，又蒲沒翻。縊，於賜翻，又於計翻。《考異》曰：《實錄》：
     <span class="yinhao">
      「是日，初詔罷朝恩觀軍容等使，更加實封，留于禁中。朝恩卽奉詔，知負恩，乃自縊。」
     </span>
     又曰：
     <span class="yinhao">
      「載遣腹心京兆尹崔昭等候朝恩出處。會寒食，宴近臣，朝恩入謁，有詔留之，朝恩乃懼，言頗悖戾。上以舊勳矜貸，不加嚴刑，朝恩遂自縊。」
     </span>
     《新傳》曰：
     <span class="yinhao">
      「載用左常侍崔昭尹京兆，厚以財結其黨皇甫溫、周皓。」
     </span>
     按《實錄》，去年十月乙卯，孟皞爲京兆尹，今年三月辛卯爲左常侍，未嘗言崔昭爲京兆也。奉詔自縊，殆非其實。《新傳》云，
     <span class="yinhao">
      「周皓與左右擒縊之。」
     </span>
     今從之。〕
    </span>
    外無知者。上下詔，罷朝恩觀軍容等使，內侍監如故。詐云
    <span class="yinhao">
     「朝恩受詔乃自縊」
    </span>
    ，以尸還其家，賜錢六百萬以葬。
   </p>
   <p class="em2 strong">
    丁丑，加劉希暹、王駕鶴御史中丞，以慰安北軍之心。丙戌，赦京畿繫囚，命盡釋朝恩黨與，且曰：
    <span class="yinhao">
     「北軍將士，皆朕爪牙，並宜仍舊。
     <span class="jiazhu">
      〔使，疏吏翻。暹，息廉翻。將，卽亮翻。〕
     </span>
     朕今親御禁旅，勿有憂懼。」
    </span>
   </p>
   <p class="em2 strong">
    <span class="yinwen">
     6
    </span>
    己丑，罷度支使及關內等道轉運、常平、鹽鐵使，其度支事委宰相領之。
    <span class="jiazhu">
     〔度，徒洛翻。相，息亮翻。〕
    </span>
   </p>
   <p class="em2 strong">
    <span class="yinwen">
     7
    </span>
    敕皇甫溫還鎭于陝。
    <span class="jiazhu">
     〔卽誅魚朝恩，不復以溫鎭鳳翔。陝，失冉翻。〕
    </span>
   </p>
   <p class="em2 strong">
    <span class="yinwen">
     8
    </span>
    元載旣誅魚恩，上寵任益厚，載遂志氣驕溢；每衆中大言，自謂有文武才略，古今莫及，弄權舞智，政以賄成，僭侈無度。吏部侍郎楊綰，典選平允，
    <span class="jiazhu">
     〔選，須絹翻。〕
    </span>
    性介直，不附載；嶺南節度使徐浩，貪而佞，傾南方珍貨以賂載。載
    <span class="jiaozhusup">
     〔章：十二行本「載」上有「辛卯」二字；乙十一行本同；張校同；退齋校同。〕
    </span>
    以綰爲國子祭酒，引浩代之。浩，越州人也。載有丈人自宣州來，
    <span class="jiazhu">
     〔據顏師古《漢書音義》：丈人，尊老之稱，蓋父執也。載，祖亥翻，又如字。使，疏吏翻。〕
    </span>
    從載求官，載度其人不足任事，
    <span class="jiazhu">
     〔度，徒洛翻。〕
    </span>
    但贈河北一書而遣之。丈人不悅，行至幽州，私發書視之，書無一言，惟署名而已。丈人大怒，不得已試謁院僚，
    <span class="jiazhu">
     〔院僚，使院僚屬也。〕
    </span>
    判官聞有載書，大驚，
    <span class="jiazhu">
     〔判官，節度判官。〕
    </span>
    立白節度使，遣大校以箱受書，館之上舍，
    <span class="jiazhu">
     〔校，戶敎翻。館，工喚翻。〕
    </span>
    留宴數日，辭去，贈絹千匹。其威權動人如此。
   </p>
   <p class="em2 strong">
    <span class="yinwen">
     9
    </span>
    夏，四月，庚子，湖南兵馬使臧玠殺觀察使崔灌；澧州刺史楊子琳起兵討之，取賂而還。
    <span class="jiazhu">
     〔澧，音禮。楊子琳自峽州遷澧州。還，從宣翻，又音如字。〕
    </span>
   </p>
   <p class="em2 strong">
    <span class="yinwen">
     10
    </span>
    涇原節度使馬璘屢訴本鎭荒殘，無以贍軍，
    <span class="jiazhu">
     〔璘，離珍翻。〕
    </span>
    上諷李抱玉以鄭、潁二州讓之；乙巳，以璘兼鄭潁節度使。
   </p>
   <p class="em2 strong">
    <span class="yinwen">
     11
    </span>
    庚申，王縉自太原入朝。
    <span class="jiazhu">
     〔縉，音晉。朝，直遙翻。〕
    </span>
   </p>
   <p class="em2 strong">
    <span class="yinwen">
     12
    </span>
    癸未，以左羽林大將軍辛京杲爲湖南觀察使。
   </p>
   <p class="em2 strong">
    <span class="yinwen">
     13
    </span>
    荊南節度使衞伯玉遭母喪，六月，戊戌，以殿中監王昂代之。伯玉諷大將楊鉥等拒昂留己；
    <span class="jiazhu">
     〔鉥，十律翻。〕
    </span>
    甲寅，詔起復伯玉鎭荊南如故。
   </p>
   <p class="em2 strong">
    <span class="yinwen">
     14
    </span>
    秋，七月，京畿饑，
    <span class="jiazhu">
     〔唐以京兆、同、華、商、邠、岐爲京畿。〕
    </span>
    米斗千錢。
   </p>
   <p class="em2 strong">
    <span class="yinwen">
     15
    </span>
    劉希暹內常自疑，
    <span class="jiazhu">
     〔希暹黨附魚朝恩，朝恩死，故常自疑。暹，昔廉翻。〕
    </span>
    有不遜語，王駕鶴以聞。九月，辛未，賜希暹死。
   </p>
   <p class="em2 strong">
    <span class="yinwen">
     16
    </span>
    吐蕃寇永壽。
    <span class="jiazhu">
     〔吐，從暾入聲。永壽縣，古豳地，漢爲漆縣；唐武德分新平置永壽。〕
    </span>
   </p>
   <p class="em2 strong">
    <span class="yinwen">
     17
    </span>
    冬，十一月，郭子儀入朝。
    <span class="jiazhu">
     〔郭子儀自邠入朝。〕
    </span>
   </p>
   <p class="em2 strong">
    <span class="yinwen">
     18
    </span>
    上悉知元載所爲，以其任政日久，欲全始終，因獨見，深戒之；載猶不悛，上由是稍惡之。
    <span class="jiazhu">
     〔載，祖亥翻，又音如字。見，賢遍翻。惡，烏路翻。〕
    </span>
   </p>
   <p class="em2 strong">
    載以李泌有寵於上，忌之，言
    <span class="yinhao">
     「泌常與親故宴於北軍，與魚朝恩親善，宜知其謀。」
    </span>
    上曰：
    <span class="yinhao">
     「北軍，泌之故吏也，
     <span class="jiazhu">
      〔李泌從肅宗自靈武至鳳翔，軍謀大事，泌皆預決，故言北軍將校皆其故吏。泌，毘必翻。〕
     </span>
     故朕使之就見親故。朝恩之誅，泌亦預謀，卿勿以爲疑。」
    </span>
    載與其黨攻之不已；會江西觀察使魏才遊求參佐，上謂泌曰：
    <span class="yinhao">
     「元載不容卿，朕今匿卿於魏少遊所。
     <span class="jiazhu">
      〔少，詩照翻。〕
     </span>
     俟朕決意除載，當有信報卿，可束裝來。」
    </span>
    乃以泌爲江西判官，
    <span class="jiazhu">
     〔江西觀察判官。〕
    </span>
    且屬少遊使善待之。
    <span class="jiazhu">
     〔屬，之欲翻。〕
    </span>
   </p>
   <p class="strong">
    <span class="section" id="title-9">
     <span data-head-description="" data-head-level="h4" data-head-title="大曆六年">
      六年
     </span>
    </span>
    <span class="biaozhusup" data-rel="（辛亥、西元七七一年）">
    </span>
   </p>
   <p class="em2 strong">
    <span class="yinwen">
     1
    </span>
    春，二月，壬寅，河西、隴右、山南西道副元帥兼澤潞、山南西道節度使李抱玉上言：
    <span class="jiazhu">
     〔帥，所類翻。使，疏吏翻。上，時兩翻。〕
    </span>
    <span class="yinhao">
     「凡所掌之兵，當自訓練。今自河、隴達於扶、文，綿亙二千餘里，撫御至難。若吐蕃道岷、隴
     <span class="jiaozhusup">
      〔章：十二行本「蕃」下有「兩」字，「道」下無「岷隴」二字；乙十一行本同。〕
     </span>
     俱下，
     <span class="jiazhu">
      〔吐，從暾入聲。言蕃兵入寇，分道向岷、隴二州而下。〕
     </span>
     臣保固汧、隴則不救梁、岷，進兵扶、文則寇逼關輔，首尾不贍，進退無從。願更擇能臣，委以山南，使臣得專備隴坻。」
    </span>
    詔許之。
    <span class="jiazhu">
     〔汧，口堅翻。坻，音底。〕
    </span>
   </p>
   <p class="em2 strong">
    <span class="yinwen">
     2
    </span>
    郭子儀還邠州。
    <span class="jiazhu">
     〔還，從宣翻，又音如字。〕
    </span>
   </p>
   <p class="em2 strong">
    <span class="yinwen">
     3
    </span>
    嶺南蠻酋梁崇牽自稱平南十道大都統，據容州，
    <span class="jiazhu">
     〔酋，慈由翻。統，他綜翻，俗音從上聲。容州治普寧縣，漢合浦縣地，今州西有容山而名。〕
    </span>
    與西原蠻張侯、夏永等連兵攻陷城邑，前容管經略使元結等皆寄治蒼梧。
    <span class="jiazhu">
     〔容管領辯、白、牢、欽、禺、湯、瀼、巖、古等州，在桂管西南。武德四年，分靜州之蒼梧、豪靜置梧州。酋，慈由翻。〕
    </span>
    經略使王翃至藤州，
    <span class="jiazhu">
     〔翃，戶宏翻。〕
    </span>
    以私財募兵，不數月，斬賊帥歐陽珪，馳詣廣州，見節度使李勉，請兵以復容州；
    <span class="jiazhu">
     〔嶺南節度使治廣州，兼統五管，故詣之請兵。帥，所類翻。〕
    </span>
    勉以爲難，翃曰：
    <span class="yinhao">
     「大夫如未暇出兵，但乞移牒諸州，揚言出千兵爲援，冀藉聲勢，亦可成功。」
    </span>
    勉從之。翃乃與義州刺史陳仁璀、
    <span class="jiazhu">
     〔宋白曰：義州，卽漢蒼梧郡猛陵縣地，隋爲永熙郡永業縣。唐武德四年，於此置南義州，天寶改爲連城郡，乾元後爲義州。璀，七罪翻。〕
    </span>
    藤州刺史李曉庭等結盟討賊。
    <span class="jiazhu">
     〔藤州，治鐔津縣，漢之猛陵縣也。〕
    </span>
    翃募得三千餘人，破賊數萬衆；攻容州，拔之，擒梁崇牽，前後大小百餘戰，盡復容州故地。分命諸將襲西原蠻，
    <span class="jiazhu">
     〔《新書》：西原蠻，居廣、容之南，邕、桂之西，北接道州、武岡，依阻峒穴，綿地數千里。將，卽亮翻。〕
    </span>
    復鬱林等諸州。
   </p>
   <p class="em2 strong">
    先是，番禺賊帥馮崇道，
    <span class="jiazhu">
     〔先，昔薦翻。番禺，漢縣，唐帶廣州。番山在州東三百步，禺山在北一里，因以名縣。番，音潘。〕
    </span>
    桂州叛將朱濟時，皆據險爲亂，陷十餘州，官軍討之，連年不克；李勉遣其將李觀與翃倂力攻討，悉斬之，
    <span class="jiazhu">
     〔觀，古玩翻。〕
    </span>
    三月，五嶺皆平。
   </p>
   <p class="em2 strong">
    <span class="yinwen">
     4
    </span>
    河北旱，米斗千錢。
   </p>
   <p class="em2 strong">
    <span class="yinwen">
     5
    </span>
    夏，四月，己未，澧州刺史楊子琳入朝，上優接之，賜名猷。
    <span class="jiazhu">
     〔澧，音禮。朝，直遙翻。〕
    </span>
   </p>
   <p class="em2 strong">
    <span class="yinwen">
     6
    </span>
    庚申，以典內董秀爲內常侍。
    <span class="jiazhu">
     〔《唐·百官志》：太子內坊局令，從五品下。初，內坊隸東宮，開元二十七年，隸內侍省爲局，改典內曰令，置丞，掌坊事及導客。內常侍，正五品下。〕
    </span>
   </p>
   <p class="em2 strong">
    <span class="yinwen">
     7
    </span>
    吐蕃請和；庚辰，遣兼御史大夫吳損使于吐蕃。
    <span class="jiazhu">
     〔吐，從暾入聲。使，疏吏翻。〕
    </span>
   </p>
   <p class="em2 strong">
    <span class="yinwen">
     8
    </span>
    成都司錄李少良上書言元載姦贓陰事，
    <span class="jiazhu">
     〔少，始照翻。上，時掌翻。載，祖亥翻，又如字。〕
    </span>
    上置少良於客省。少良以上語告友人韋頌，殿中侍御史陸珽以告載，載奏之。上怒，下少良、頌、珽御史臺獄。御史奏少良、頌、珽凶險比周，離間君臣，
    <span class="jiazhu">
     〔下，遐駕翻。少，時照翻。珽，他頂翻。比，毗至翻。間，古莧翻。〕
    </span>
    五月，戊申，敕付京兆，皆杖死。
   </p>
   <p class="em2 strong">
    <span class="yinwen">
     9
    </span>
    秋，七月，丙午，元載奏，凡別敕除文、武六品下官，乞令吏部、兵部無得檢勘，從之。時載所奏擬多不遵法度，恐爲有司所駁故也。
    <span class="jiazhu">
     〔載，祖亥翻，又音如字。駁，比角翻。〕
    </span>
   </p>
   <p class="em2 strong">
    <span class="yinwen">
     10
    </span>
    八月，丁卯，淮西節度使李忠臣將兵二千屯奉天防秋。
    <span class="jiazhu">
     〔使，疏吏翻。將，卽亮翻。秋高馬肥，吐蕃數入寇，唐歲調關東之兵屯京西以防之，謂之防秋。〕
    </span>
   </p>
   <p class="em2 strong">
    <span class="yinwen">
     11
    </span>
    上益厭元載所爲，思得士大夫之不阿附者爲腹心，漸收載權。丙子，內出制書，以浙西觀察使李栖筠爲御史大夫，宰相不知，載由是稍絀。
    <span class="jiazhu">
     〔相，昔亮翻。絀，敕律翻。〕
    </span>
   </p>
   <p class="em2 strong">
    <span class="yinwen">
     12
    </span>
    九月，吐蕃下青石嶺，軍于那城；
    <span class="jiazhu">
     〔青石嶺，在原州西。那城，卽漢朝那，故城在原州花石川。吐，從暾入聲。〕
    </span>
    郭子儀使諭之，明日，引退。
   </p>
   <p class="em2 strong">
    <span class="yinwen">
     13
    </span>
    是歲，以尙書右丞韓滉爲戶部侍郎、判度支。自兵興以來，所在賦斂無度，
    <span class="jiazhu">
     〔尙，辰羊翻。度，徒洛翻。斂，力贍翻。〕
    </span>
    倉庫出入無法，國用虛耗。滉爲人廉勤，精於簿領，作賦斂出入之法，
    <span class="jiazhu">
     〔滉，呼廣翻。〕
    </span>
    御下嚴急，吏不敢欺；亦值連歲豐穰，邊境無寇，自是倉庫蓄積始充。滉，休之子也。
    <span class="jiazhu">
     〔韓休，開元中爲相，有直聲，而滉以強幹聞。〕
    </span>
   </p>
   <p class="strong">
    <span class="section" id="title-10">
     <span data-head-description="" data-head-level="h4" data-head-title="大曆七年">
      七年
     </span>
    </span>
    <span class="biaozhusup" data-rel="（壬子、西元七七二年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，甲辰，回紇使者擅出鴻臚寺，
    <span class="jiazhu">
     〔唐鴻臚寺，在朱雀街西第二街北來第一坊，又北卽西內宮城。紇，下沒翻。臚，陵奴翻。〕
    </span>
    掠人子女；所司禁之，毆擊所司，以三百騎犯金光、朱雀門。
    <span class="jiazhu">
     〔騎，奇計翻。金光門，長安城西面中門；朱雀門，宮城南門也。〕
    </span>
    是日，宮門皆閉，上遣中使劉清潭諭之，乃止。
    <span class="jiazhu">
     〔使，疏吏翻。〕
    </span>
   </p>
   <p class="em2 strong">
    <span class="yinwen">
     2
    </span>
    三月，郭子儀入朝；丙午，還邠州。
    <span class="jiazhu">
     〔朝，直遙翻。還，從宣翻，又音如字。邠，卑旻翻。〕
    </span>
   </p>
   <p class="em2 strong">
    <span class="yinwen">
     3
    </span>
    夏，四月，吐蕃五千騎至靈州，尋退。
    <span class="jiazhu">
     〔吐，從暾入聲。騎，奇計翻。〕
    </span>
   </p>
   <p class="em2 strong">
    <span class="yinwen">
     4
    </span>
    五月，乙未，赦天下。
   </p>
   <p class="em2 strong">
    <span class="yinwen">
     5
    </span>
    秋，七月，癸巳，回紇又擅出鴻臚寺，
    <span class="jiazhu">
     〔紇，下沒翻。臚，陵如翻。〕
    </span>
    逐長安令邵說至含光門街，
    <span class="jiazhu">
     〔西內宮城之外爲皇城，南面三門，西爲含光門。說，讀曰悅。〕
    </span>
    奪其馬；說乘他馬而去，弗敢爭。
   </p>
   <p class="em2 strong">
    <span class="yinwen">
     6
    </span>
    盧龍節度使朱希彩旣得位，悖慢朝廷，殘虐將卒；孔目官李懷瑗因衆怒，伺間殺之。
    <span class="jiazhu">
     〔使，疏吏翻。悖，蒲妹翻，又蒲沒翻。朝，直遙翻。將，卽亮翻。伺，相吏翻。間，古莧翻。朱希彩殺李懷仙自立，事見上卷三年。瑗，于絹翻。〕
    </span>
    衆未知所從；經略副使朱泚營於城北，其弟滔將牙內兵，潛使百餘人於衆中大言曰：
    <span class="yinhao">
     「節度使非朱副使不可；」
    </span>
    衆皆從之。泚遂權知留後，遣使言狀。
    <span class="jiazhu">
     〔泚，且禮翻，又音此。將，卽亮翻。〕
    </span>
    冬，十月，辛未，以泚爲檢校左常侍、幽州·盧龍節度使。
    <span class="jiazhu">
     〔左常侍，左散騎常侍也。〕
    </span>
   </p>
   <p class="em2 strong">
    <span class="yinwen">
     7
    </span>
    十二月，辛未，置永平軍於滑州。
   </p>
   <p class="strong">
    <span class="section" id="title-11">
     <span data-head-description="" data-head-level="h4" data-head-title="大曆八年">
      八年
     </span>
    </span>
    <span class="biaozhusup" data-rel="（癸丑、西元七七三年）">
    </span>
   </p>
   <p class="em2 strong">
    <span class="yinwen">
     1
    </span>
    春，正月，昭義節度使、相州刺史薛嵩薨。子平，年十二，將士脅以爲帥，平僞許之；旣而讓其叔父崿，
    <span class="jiazhu">
     〔相，昔亮翻。帥，所類翻。崿，五各翻。〕
    </span>
    夜奉父喪，逃歸鄕里。壬午，制以崿知留後。
   </p>
   <p class="em2 strong">
    <span class="yinwen">
     2
    </span>
    二月，壬申，永平節度使令狐彰薨。彰承滑、亳離亂之後，治軍勸農，府廩充實。
    <span class="jiazhu">
     〔治，直之翻。〕
    </span>
    時藩鎭率皆跋扈，獨彰貢賦未嘗闕；歲遣兵三千詣京西防秋，自齎糧食，道路供饋皆不受，所過秋毫不犯。疾亟，召掌書記高陽齊映，
    <span class="jiazhu">
     〔高陽，漢縣，屬涿郡，唐屬瀛州。〕
    </span>
    與謀後事，映勸彰請代人，遣子歸私第；彰從之，遺表稱：
    <span class="yinhao">
     「昔魚朝恩破史朝義，欲掠滑州，臣不聽，由是有隙。及朝恩誅，值臣寢疾，以是未得入朝，生死愧負。臣今必不起，倉庫畜牧，先已封籍，軍中將士，州縣官吏，按堵待命。
     <span class="jiazhu">
      〔將，卽亮翻。朝，直遙翻。〕
     </span>
     伏見吏部尙書劉晏、工部尙書李勉可委大事，願速以代臣。臣男建等，今勒歸東都私第。」
    </span>
    彰薨，將士欲立建，建誓死不從，舉家西歸。三月，丙子，以李勉爲永平節度使。
   </p>
   <p class="em2 strong">
    <span class="yinwen">
     3
    </span>
    吏部侍郎徐浩、薛邕，皆元載、王縉之黨；浩妾弟侯莫陳怤爲美原尉，
    <span class="jiazhu">
     〔載，祖亥翻，又音如字。縉，音晉。怤，芳俱翻。咸亨二年，分富平、華原及同州之蒲城，以故土門縣置美原縣。〕
    </span>
    浩屬京兆尹杜濟虛以知驛奏優，
    <span class="jiazhu">
     〔奏優者，言郵驛往來，供給車馬、薪芻、粮用，皆無闕乏，優於餘縣也。屬，之欲翻。〕
    </span>
    又屬邕擬長安尉。怤參臺，御史大夫李栖筠劾奏其狀，
    <span class="jiazhu">
     〔筠，俞輪翻。劾，戶蓋翻，又戶得翻。〕
    </span>
    敕禮部侍郎萬年于邵等按之。邵奏邕罪在赦前，應原除，上怒。夏，五月，乙酉，貶浩明州別駕，邕歙州刺史；丙戌，貶濟杭州刺史，邵桂州長史，朝廷稍肅。
    <span class="jiazhu">
     〔明州，京師東南四千一百里。歙州，京師東南三千六百六十七里。杭州，京師東南三千五百五十六里。桂州，京師水陸路四千七百六十里。歙，音攝。杭，戶剛翻。長，知兩翻。《考異》曰：《實錄》云：
     <span class="yinhao">
      「侯莫陳怤爲美原尉。」
     </span>
     《舊·李栖筠傳》云：
     <span class="yinhao">
      「華原尉侯莫陳怤，以主郵傳優，改長安尉。」
     </span>
     又曰：
     <span class="yinhao">
      「栖筠劾奏浩等，上依違未決。屬月蝕，上問其故。對曰：『臣聞日蝕脩德，月蝕脩刑，今誣上行私之罪未理，此天所以儆戒於明聖。』由是感寤，坐怤者皆貶謫。自此朝綱益振，百度肅然。」
     </span>
     按己丑月乃食，於時未也。今不取。〕
    </span>
   </p>
   <p class="em2 strong">
    <span class="yinwen">
     4
    </span>
    辛卯，鄭王邈薨，贈昭靖太子。
    <span class="jiazhu">
     〔邈，上次子也。〕
    </span>
   </p>
   <p class="em2 strong">
    <span class="yinwen">
     5
    </span>
    回紇自乾元以來，歲求和市，每一馬易四十縑，動至數萬匹，馬皆駑脊無用；朝廷苦之，所市多不能盡其數，回紇待遣、繼至者常不絕於鴻臚。至是，上欲悅其意，命盡市之。秋，七月，辛丑，回紇辭歸，載賜遺及馬價，共用車千餘乘。
    <span class="jiazhu">
     〔遺，惟季翻。乘，承正翻。〕
    </span>
   </p>
   <p class="em2 strong">
    <span class="yinwen">
     6
    </span>
    八月，己未，吐蕃六萬騎寇靈武，踐秋稼而去。
    <span class="jiazhu">
     〔《考異》曰：《汾陽家傳》：
     <span class="yinhao">
      「八月，吐蕃五千騎至靈州南七級渠，公遣溫儒雅、從政等連兵救之。九月，大破之。」
     </span>
     今從《實錄》。〕
    </span>
   </p>
   <p class="em2 strong">
    <span class="yinwen">
     7
    </span>
    辛未，幽州節度使朱泚遣弟滔將五千精騎詣涇州防秋。自安祿山反，幽州兵未常爲用，滔至，上大喜，勞賜甚厚。
    <span class="jiazhu">
     〔勞，力到翻。〕
    </span>
   </p>
   <p class="em2 strong">
    <span class="yinwen">
     9
    </span>
    九月，壬午，循州刺史哥舒晃殺嶺南節度使呂崇賁，據嶺南反。
   </p>
   <p class="em2 strong">
    <span class="yinwen">
     10
    </span>
    癸未，晉州男子郇模，
    <span class="jiazhu">
     〔郇，須倫翻；古國名，後世以國爲姓。〕
    </span>
    以麻辮髮，持竹筐葦席，哭於東市。人問其故，對曰：
    <span class="yinhao">
     「願獻三十字，一字爲一事；若言無所取，請以席裹尸，貯筐中，棄於野。」
    </span>
    京兆以聞。上召見，賜新衣，館於客省。
    <span class="jiazhu">
     〔時於古銀臺門置客省，或四方奏計未遣者、上書言事忤旨者及蕃客未報者，皆館於其中，常數百人。館，古玩翻。〕
    </span>
    其言
    <span class="yinhao">
     「團」
    </span>
    者，請罷諸州團練使也；
    <span class="yinhao">
     「監」
    </span>
    者，請罷諸道監軍使也。
    <span class="jiazhu">
     〔監，古銜翻。〕
    </span>
   </p>
   <p class="em2 strong">
    <span class="yinwen">
     11
    </span>
    魏博節度使田承嗣爲安、史父子立祠堂，謂之四聖，
    <span class="jiazhu">
     〔爲，于僞翻。〕
    </span>
    且求爲相；上令內侍孫知古因奉使諷令毀之。冬，十月，甲辰，加承嗣同平章事以褒之。
   </p>
   <p class="em2 strong">
    <span class="yinwen">
     12
    </span>
    靈州破吐蕃萬餘衆。吐蕃衆十萬寇涇、邠、郭子儀遣朔方兵馬使渾瑊將步騎五千拒之。庚申，戰于宜祿。
    <span class="jiazhu">
     〔宋白曰：宜祿，本漢鶉觚縣地，後魏熙平二年，分鶉觚縣置東陰盤縣，廢帝元年，以縣南臨宜祿川，改爲宜祿縣。《九域志》：宜祿在邠州西六十里。《考異》曰：《實錄》作
     <span class="yinhao">
      「甲子」
     </span>
     ，蓋奏到之日也。《邠志》云
     <span class="yinhao">
      「十八日」
     </span>
     ，與《唐曆》合。今從之。〕
    </span>
    瑊登黃萯原，
    <span class="jiazhu">
     〔萯，音倍。黃萯，草名。蓋其地多黃萯草，因以名原。〕
    </span>
    望虜，
    <span class="jiazhu">
     〔句斷。〕
    </span>
    命據險布拒馬以備其馳突。宿將史抗、溫儒雅等意輕瑊，不用其命；瑊召使擊虜，則已醉矣；見拒馬，曰：
    <span class="yinhao">
     「野戰烏用此爲！」
    </span>
    命撤之。叱騎兵衝虜陳，不能入而返；
    <span class="jiazhu">
     〔陳，讀曰陣。〕
    </span>
    虜躡而乘之，官軍大敗，士卒死者什七八，居民爲吐蕃所掠千餘人。
   </p>
   <p class="em2 strong">
    甲子，馬璘與吐蕃戰于鹽倉，又敗。
    <span class="jiazhu">
     〔鹽倉在涇州城西。《考異》曰：《邠志》曰：
     <span class="yinhao">
      「十月，西戎寇邠，涇原節度使馬公襲之，郭公使其將渾瑊率步騎五千爲之掎角。十八日，師登黃萯原，望見吐蕃，瑊急引其衆前據乘險，仍設拒馬槍以遏馳突之勢。史抗、溫儒雅等宿將五六人任氣自負，輕侮都將，置酒高飲；瑊使召之，至，則皆醉矣。見拒馬槍，曰：『野地見賊須擊，設此何爲！』命去之。戎衆卽陳，抗等叱馬軍使馳賊，及回，自衝其軍，吐蕃躡背而入，我師大敗，卒之不死者什二三。」
     </span>
     《汾陽家傳》：
     <span class="yinhao">
      「十月，吐蕃四節度歷涇川，過閣川南，於渭河合軍，公遣渾瑊等前後相接以待之。二十四日，大戰于長武城，我師敗績。瑊等突出，乃免。」
     </span>
     《唐曆》：
     <span class="yinhao">
      「十八日，吐蕃寇邠州，瑊與戰於宜祿，官軍大敗。二十二日，馬璘出兵擊之，又敗。二十七日己巳，璘遣軍斫吐蕃營，破之。二十八日庚午，詔追諸道兵屯西郊。十一月一日，吐蕃退。」
     </span>
     《段公別傳》曰：
     <span class="yinhao">
      「八年冬十月二十三日，犬戎入寇，大戰于鹽倉，我軍與朔方兵馬使渾瑊之衆併力齊攻，防秋諸軍望賊而退，於是我師不利。」
     </span>
     今日從《邠志》、《唐曆》、《段公家傳》，事從《實錄》、《舊傳》，兼采諸書。〕
    </span>
    璘爲虜所隔，逮暮未還，涇原兵馬使焦令諶等與敗卒爭門而入。或勸行軍司馬段秀實乘城拒守，秀實曰：
    <span class="yinhao">
     「大帥未知所在，當前擊虜，豈得苟自全乎！」
    </span>
    召令諶等讓之曰：
    <span class="yinhao">
     「軍法，失大將，麾下皆死。諸君忘其死邪！」
    </span>
    令諶等惶懼拜請命。
    <span class="jiazhu">
     〔帥，所類翻。將，卽亮翻。〕
    </span>
    秀實乃發城中兵未戰者悉出，陳于東原，
    <span class="jiazhu">
     〔陳，讀曰陣。〕
    </span>
    且收散兵，爲將力戰狀。吐蕃畏之，稍卻。旣夜，璘乃得還。
   </p>
   <p class="em2 strong">
    郭子儀召諸將謀曰：
    <span class="yinhao">
     「敗軍之罪在我，不在諸將。然朔方兵精聞天下，
     <span class="jiazhu">
      〔聞，音問。〕
     </span>
     今爲虜敗，何策可以雪恥？」
    </span>
    <span class="jiazhu">
     〔敗，補賣翻。〕
    </span>
    莫對。渾瑊曰：
    <span class="yinhao">
     「敗軍之將，不當復預議。
     <span class="jiazhu">
      〔復，扶又翻；下同。〕
     </span>
     然願一言今日之事，惟理瑊罪，
     <span class="jiazhu">
      〔理，治也。〕
     </span>
     不則再見任。」
    </span>
    <span class="jiazhu">
     〔不，讀曰否。〕
    </span>
    子儀赦其罪，使將兵趣朝那。虜旣破官軍，欲攘汧、隴。鹽州刺史李國臣曰：
    <span class="yinhao">
     「虜乘勝必犯郊畿，我掎其後，虜必返顧。」
    </span>
    乃引兵趣秦原，
    <span class="jiazhu">
     〔《括地志》曰：秦州清水縣有秦亭、秦谷，非子所封地也。趣，七喻翻。〕
    </span>
    鳴鼓而西。虜聞之，至百城，返，
    <span class="jiazhu">
     〔百城，卽涇州靈臺縣之百里城。〕
    </span>
    渾瑊邀之於隘，盡復得其所掠；馬璘亦出精兵襲虜輜重于潘原，
    <span class="jiazhu">
     〔重，直用翻。〕
    </span>
    殺數千人，虜遂遁去。
   </p>
   <p class="em2 strong">
    <span class="yinwen">
     13
    </span>
    乙丑，以江西觀察使路嗣恭
    <span class="jiaozhusup">
     〔章：十二行本「恭」下有「兼嶺南節度使」六字；乙十一行本同。〕
    </span>
    討哥舒晃。
   </p>
   <p class="em2 strong">
    <span class="yinwen">
     14
    </span>
    初，元載嘗爲西州刺史，知河西、隴右山川形勢。是時，吐蕃數爲寇，
    <span class="jiazhu">
     〔數，所角翻。〕
    </span>
    載言於上曰：
    <span class="yinhao">
     「四鎭、北庭旣治涇州，無險要可守。隴山高峻，南連秦嶺，
     <span class="jiazhu">
      〔秦嶺，卽商嶺。〕
     </span>
     北抵大河。今國家西境盡潘原，而吐蕃戍摧沙堡，原州居其中間，當隴山之口，其西皆監牧故地。草肥水美，平涼在其東，
     <span class="jiazhu">
      〔唐原州治古高平，當隴道之要。漢光武取隴右，先降高峻而後可以蹙隗囂。赫連勃勃據高平，乘高以窺隴東、嶺北，得以病姚興，誠要害之地也。平涼縣屬原州，西南卽隴山之六盤關。〕
     </span>
     獨耕一縣，可給軍食，故壘尙存，吐蕃棄而不居。每歲盛夏，吐蕃畜牧青海，去塞甚遠，若乘間築之，
     <span class="jiazhu">
      〔間，古莧翻。〕
     </span>
     二旬可畢。移京西軍戍原州，移郭子儀軍戍涇州，爲之根本，分兵守石門、木峽，
     <span class="jiazhu">
      〔原州西南有木峽關。州境又有石門關。〕
     </span>
     漸開隴右，進達安西，據吐蕃腹心，則朝廷可高枕矣。」
    </span>
    幷圖地形獻之，密遣人出隴山商度功用。
    <span class="jiazhu">
     〔枕，職任翻。度，徒洛翻。〕
    </span>
    會汴宋節度使田神功入朝，上問之，對曰：
    <span class="yinhao">
     「行軍料敵，宿將所難，陛下柰何用一書生語，欲舉國從之乎！」
    </span>
    載尋得罪，事遂寢。
    <span class="jiazhu">
     〔爲後楊炎復議城原州張本。〕
    </span>
   </p>
   <p class="em2 strong">
    <span class="yinwen">
     15
    </span>
    有司以回紇赤心馬多，請市千匹。郭子儀以爲如此，逆其意太甚，自請輸一歲俸爲國市之。
    <span class="jiazhu">
     〔爲，于僞翻。〕
    </span>
    上不許。十一月，戊子，命市六千匹。
   </p>
  </div>
 </body>
</html>