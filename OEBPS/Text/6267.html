<?xml version="1.0" encoding="utf-8"?><!DOCTYPE html PUBLIC "-//W3C//DTD XHTML 1.1//EN" "http://www.w3.org/TR/xhtml11/DTD/xhtml11.dtd">

<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title>資治通鑑-卷第一百二十三・宋紀五・太祖文皇帝中之上</title><meta content="width=device-width" initial-scale="1" name="viewport"/><script src="../Styles/main.js" type="text/javascript"></script></head><body><div id="text">
<h1><span class="section" id="title-1"><span data-head-description="" data-head-level="h2" data-head-title="宋紀五">宋紀五</span></span></h1>
<p id="p0"><a class="gg-link" href="#p0" onclick="return changeColor(this);"></a><span class="jiazhu">起柔兆困敦<span class="biaozhusup" data-rel="">（丙子）</span>，盡重光大荒落<span class="biaozhusup" data-rel="">（辛巳）</span>，凡六年。</span></p>
<hr/>
<h5><span class="section" id="title-2"><span data-head-description="" data-head-level="h3" data-head-title="太祖文皇帝中之上">太祖文皇帝中之上</span></span></h5>
<div class="yt" id="y436"><p class="strong" id="p1"><a class="gg-link" href="#p1" onclick="return changeColor(this);"></a><span class="section" id="title-3"><span data-head-description="太祖文皇帝中之上" data-head-level="h4" data-head-title="元嘉十三年">元嘉十三年</span></span><span class="biaozhusup" data-rel="">（丙子、四三六年）</span></p></div>
<p class="em2 strong" id="p2"><a class="gg-link" href="#p2" onclick="return changeColor(this);"></a><span class="yinwen">1</span>春，正月，癸丑朔，上有疾，不朝會。<span class="jiazhu">朝，直遙翻；下同。</span></p>
<p class="em2 strong" id="p3"><a class="gg-link" href="#p3" onclick="return changeColor(this);"></a><span class="yinwen">2</span>甲寅，魏主還宮。</p>
<p class="em2 strong" id="p4"><a class="gg-link" href="#p4" onclick="return changeColor(this);"></a><span class="yinwen">3</span>二月，戊子，燕王遣使入貢于魏，<span class="jiazhu">使，疏吏翻；下同。</span>請送侍子。魏主不許，<span class="jiazhu">燕王屢請送侍子而不至，魏主知其詐，故不許。</span>將舉兵討之；壬辰，遣使者十餘輩詣東方高麗等諸國告諭之。<span class="jiazhu">諭以燕王之罪，使不得與通；或有奔逸，使不得容受之也。</span></p>
<p class="em2 strong" id="p5"><a class="gg-link" href="#p5" onclick="return changeColor(this);"></a><span class="yinwen">4</span>司空、江州刺史、永脩公檀道濟，<span class="jiazhu">漢靈帝中平中，立永脩縣，屬豫章郡，隋開皇九年，併入建昌縣。</span>立功前朝，威名甚重，左右腹心並經百戰，諸子又有才氣，朝廷疑畏之。<span class="jiazhu">朝，直遙翻。</span>帝久疾不癒，劉湛說司徒義康，以爲<span class="yinhao">「宮車一日晏駕，道濟不復可制。」</span><span class="jiazhu">說，輸芮翻。復，扶又翻；下足復同。</span>會帝疾篤，義康言於帝，召道濟入朝。其妻向氏謂道濟曰：<span class="jiazhu"><span class="shu-ming">姓譜</span>：祁姓之後爲向國。向，式亮翻，又如字。</span><span class="yinhao">「高世之勳，自古所忌。今無事相召，禍其至矣。」</span>旣至，留之累月。帝稍間，<span class="jiazhu">間，如字。</span>將遣還，已下渚，<span class="jiazhu">道濟將還江州，船已下秦淮渚。</span>未發；會帝疾動，義康矯詔召道濟入祖道，因執之。三月，己未，下詔稱：<span class="yinhao">「道濟潛散金貨，招誘剽猾，<span class="jiazhu">誘，音酉。剽，匹妙翻。</span>因朕寢疾，規肆禍心。」</span>收付廷尉，幷其子給事黃門侍郎植等十一人誅之，唯宥其孫孺。<span class="jiazhu">唯宥諸孫之在童孺者。</span>又殺司空參軍薛彤、高進之；二人皆道濟腹心，有勇力，時人比之關、張。<span class="jiazhu">關羽、張飛也。</span></p>
<p class="em2 strong" id="p6"><a class="gg-link" href="#p6" onclick="return changeColor(this);"></a>道濟見收，憤怒，目光如炬，脫幘投地曰：<span class="yinhao">「乃壞汝萬里長城！」</span><span class="jiazhu">壞，音怪。</span>魏人聞之，喜曰：<span class="yinhao">「道濟死，吳子輩不足復憚。」</span><span class="jiazhu">爲後魏人入寇，帝思道濟張本。</span></p>
<p class="em2 strong" id="p7"><a class="gg-link" href="#p7" onclick="return changeColor(this);"></a>庚申，大赦；以中軍將軍南譙王義宣爲江州刺史。</p>
<p class="em2 strong" id="p8"><a class="gg-link" href="#p8" onclick="return changeColor(this);"></a><span class="yinwen">5</span>辛未，魏平東將軍娥清、安西將軍古弼將精騎一萬伐燕，平州刺史拓跋嬰帥遼西諸軍會之。<span class="jiazhu">將，卽亮翻。騎，奇寄翻。帥，讀曰率；下同。</span></p>
<p class="em2 strong" id="p9"><a class="gg-link" href="#p9" onclick="return changeColor(this);"></a><span class="yinwen">6</span>氐王楊難當自稱大秦王，改元建義。立妻爲王后，世子爲太子，置百官皆如天子之制，然猶貢奉宋、魏不絕。</p>
<p class="em2 strong" id="p10"><a class="gg-link" href="#p10" onclick="return changeColor(this);"></a><span class="yinwen">7</span>夏，四月，魏娥清、古弼攻燕白狼城，克之。<span class="jiazhu">白狼縣，漢屬右北平郡。燕以白狼城爲重鎭，置幷州。魏後入併建德郡廣都縣。有白狼山，白狼水。</span></p>
<p class="em2 strong" id="p11"><a class="gg-link" href="#p11" onclick="return changeColor(this);"></a>高麗遣其將葛盧孟光將衆數萬隨陽伊至和龍迎燕王。<span class="jiazhu">去年，燕遣陽伊請迎於高麗。</span>高麗屯于臨川。<span class="jiazhu">臨川，在和龍城東。</span>燕尙書令郭生因民之憚遷，開城門納魏兵，<span class="jiazhu"><span class="shu-ming">考異</span>曰：<span class="shu-ming">後魏·古弼傳</span>作<span class="yinhao">「大臣古泥」</span>，今從<span class="shu-ming">十六國春秋鈔</span>。</span>魏人疑之，不入。生遂勒兵攻燕王，王引高麗兵入自東門，與生戰于闕下，生中流矢死。<span class="jiazhu">中，竹仲翻。</span>葛盧孟光入城，命軍士脫弊褐，取燕武庫精仗以給之，大掠城中。</p>
<p class="em2 strong" id="p12"><a class="gg-link" href="#p12" onclick="return changeColor(this);"></a>五月，乙卯，燕王帥龍城見戶東徒，<span class="jiazhu">帥，讀曰率。見，賢遍翻。馮氏歷二主二十八年而滅。</span>焚宮殿，火一旬不滅；令婦人被甲居中，陽伊等勒精兵居外，葛盧孟光帥騎殿後，<span class="jiazhu">被，皮義翻。殿，丁甸翻。</span>方軌而進，前後八十餘里。古弼部將高苟子帥騎欲追之，<span class="jiazhu">將，卽亮翻。帥，讀曰率。騎，奇寄翻。</span>弼醉，拔刀止之，故燕王得逃去。魏主聞之，怒，檻軍徵弼及娥清至平城，皆黜爲門卒。</p>
<p class="em2 strong" id="p13"><a class="gg-link" href="#p13" onclick="return changeColor(this);"></a>戊午，魏主遣散騎常侍封撥使高麗，<span class="jiazhu">散，悉亶翻。騎，奇寄翻。使，疏吏翻。</span>令送燕王。</p>
<p class="em2 strong" id="p14"><a class="gg-link" href="#p14" onclick="return changeColor(this);"></a><span class="yinwen">8</span>丁卯，魏主如河西。</p>
<p class="em2 strong" id="p15"><a class="gg-link" href="#p15" onclick="return changeColor(this);"></a><span class="yinwen">9</span>六月，詔寧朔將軍蕭汪之將兵討程道養；軍至郪口，<span class="jiazhu">郪江源出今潼川府銅山縣，歷遂寧父府長江縣而合於涪水，謂之郪口。郪，音妻。</span>帛氐奴請降。<span class="jiazhu">降，戶江翻。</span>道養兵敗，還入郪山。</p>
<p class="em2 strong" id="p16"><a class="gg-link" href="#p16" onclick="return changeColor(this);"></a><span class="yinwen">10</span>赫連定之西遷也，<span class="jiazhu">事見上卷八年。</span>楊難當遂據上邽。秋，七月，魏主遣驃騎大將軍樂平王丕、尙書令劉絜督河西、高平諸軍以討之，先遣平東將軍崔賾齎詔書諭難當。<span class="jiazhu">驃，匹妙翻。騎，奇寄翻。賾，士革翻。</span></p>
<p class="em2 strong" id="p17"><a class="gg-link" href="#p17" onclick="return changeColor(this);"></a><span class="yinwen">11</span>魏散騎侍郎游雅來聘。<span class="jiazhu"><span class="shu-ming">姓譜</span>：鄭公子偃字子游，後以爲氏，魏爲廣平望姓。</span></p>
<p class="em2 strong" id="p18"><a class="gg-link" href="#p18" onclick="return changeColor(this);"></a><span class="yinwen">12</span>己未，零陵王太妃褚氏卒，追諡曰晉恭思皇后，葬以晉禮。</p>
<p class="em2 strong" id="p19"><a class="gg-link" href="#p19" onclick="return changeColor(this);"></a><span class="yinwen">13</span>八月，魏主畋于河西。</p>
<p class="em2 strong" id="p20"><a class="gg-link" href="#p20" onclick="return changeColor(this);"></a><span class="yinwen">14</span>魏主遣廣平公張黎發定州兵一萬二千通莎泉道。<span class="jiazhu">莎泉在靈丘。魏收<span class="shu-ming">地形志</span>：靈丘郡有莎泉縣。隋廢靈丘爲縣，併莎泉入焉。莎，素何翻。</span></p>
<p class="em2 strong" id="p21"><a class="gg-link" href="#p21" onclick="return changeColor(this);"></a><span class="yinwen">15</span>九月，庚戌，魏樂平王丕等至略陽；楊難當懼，請奉詔，攝上邽守兵還仇池。諸將議以爲：<span class="yinhao">「不誅其豪帥，<span class="jiazhu">帥，所類翻。</span>軍還之後，必相聚爲亂。又，大衆遠出，不有所掠，無以充軍實，賞將士。」</span>丕將從之，中書侍郎高允參丕軍事，諫曰：<span class="yinhao">「如諸將之謀，是傷其向化之心；大軍旣還，爲亂必速。」</span>丕乃止，<span class="jiazhu">還，從宣翻，又如字。</span>撫慰初附，秋毫不犯，秦、隴遂安。難當以其子順爲雍州刺史，鎭下辨。<span class="jiazhu">雍，於用翻。辨，步莧翻。</span></p>
<p class="em2 strong" id="p22"><a class="gg-link" href="#p22" onclick="return changeColor(this);"></a><span class="yinwen">16</span>高麗不送燕王於魏，遣使奉表，稱<span class="yinhao">「當與馮弘俱奉王化」</span>。魏主以高麗違詔，議擊之，將發隴右騎卒，<span class="jiazhu">麗，力知翻。使，疏吏翻。騎，奇寄翻。</span>劉絜曰：<span class="yinhao">「秦、隴新民，且當優復，<span class="jiazhu">新民，新附之民也。復，方目翻。</span>俟其饒實，然後用之。」</span>樂平王丕曰：<span class="yinhao">「和龍新定，宜廣脩農桑以豐軍實，然後進取，則高麗一舉可滅也。」</span>魏主乃止。</p>
<p class="em2 strong" id="p23"><a class="gg-link" href="#p23" onclick="return changeColor(this);"></a><span class="yinwen">17</span>癸丑，封皇子濬爲始興王，駿爲武陵王。</p>
<p class="em2 strong" id="p24"><a class="gg-link" href="#p24" onclick="return changeColor(this);"></a><span class="yinwen">18</span>冬，十一月，己酉，魏主如稒陽，<span class="jiazhu">稒，音固。</span>驅野馬於雲中，置野馬苑；閏月，壬子，還宮。</p>
<p class="em2 strong" id="p25"><a class="gg-link" href="#p25" onclick="return changeColor(this);"></a><span class="yinwen">19</span>初，高祖克長安，<span class="jiazhu">事見一百十八卷晉安帝義熙十三年。</span>得古銅渾儀，<span class="jiazhu">渾，戶本翻。</span>儀狀雖舉，不綴七曜。<span class="jiazhu">日月五星謂之七曜。</span>是歲，詔太史令錢樂之更鑄渾儀，徑六尺八分，以水轉之，昏明中星與天相應。<span class="jiazhu">孟春之月，昏，參中；旦，尾中。仲春之月，昏，弧中；旦，建星中。季春之月，昏，七星中；旦，牽牛中。孟夏之月，昏，冀中；旦，婺女中。仲夏之月，昏，亢中；旦，危中。季夏之月，昏，火中；旦，奎中。孟秋之月，昏，建星中；旦，畢中。仲秋之月，昏，牽牛中；旦，觜觿中。季秋之月，昏，虛中；旦，柳中。孟冬之月，昏，危中；旦，七星中。仲冬之月，昏，東壁中；旦，軫中。季冬之月，昏，婁中；旦，氐中。更，工衡翻。</span></p>
<p class="em2 strong" id="p26"><a class="gg-link" href="#p26" onclick="return changeColor(this);"></a><span class="yinwen">20</span>柔然與魏絕和親，犯魏邊。<span class="jiazhu">柔然與魏和，見上卷八年。</span></p>
<p class="em2 strong" id="p27"><a class="gg-link" href="#p27" onclick="return changeColor(this);"></a><span class="yinwen">21</span>吐谷渾惠王慕璝卒，弟慕利延立。<span class="jiazhu">璝，古回翻。</span></p>
<div class="yt" id="y437"><p class="strong" id="p28"><a class="gg-link" href="#p28" onclick="return changeColor(this);"></a><span class="section" id="title-4"><span data-head-description="太祖文皇帝中之上" data-head-level="h4" data-head-title="元嘉十四年">十四年</span></span><span class="biaozhusup" data-rel="">（丁丑、四三七年）</span></p></div>
<p class="em2 strong" id="p29"><a class="gg-link" href="#p29" onclick="return changeColor(this);"></a><span class="yinwen">1</span>春，正月，戊子，魏北平宣王長孫嵩卒。<span class="jiazhu">長，知兩翻。</span></p>
<p class="em2 strong" id="p30"><a class="gg-link" href="#p30" onclick="return changeColor(this);"></a><span class="yinwen">2</span>辛卯，大赦。</p>
<p class="em2 strong" id="p31"><a class="gg-link" href="#p31" onclick="return changeColor(this);"></a><span class="yinwen">3</span>二月，乙卯，魏主如幽州。三月，丁丑，魏主以南平王渾爲鎭東大將軍、儀同三司，鎭和龍。己卯，還宮。</p>
<p class="em2 strong" id="p32"><a class="gg-link" href="#p32" onclick="return changeColor(this);"></a><span class="yinwen">4</span>帝遣散騎常侍劉熙伯如魏議納幣，<span class="jiazhu">散，悉亶翻。</span>會帝女亡而止。<span class="jiazhu">魏請婚始上卷十年。</span></p>
<p class="em2 strong" id="p33"><a class="gg-link" href="#p33" onclick="return changeColor(this);"></a><span class="yinwen">5</span>夏，四月，趙廣、張尋、梁顯等各帥衆降；別將王道恩斬程道養，送首，餘黨悉平。<span class="jiazhu">九年，趙廣等反，今乃平。帥，讀曰率。降，戶江翻。將，卽亮翻。</span>丁未，以輔國將軍周籍之爲益州刺史。</p>
<p class="em2 strong" id="p34"><a class="gg-link" href="#p34" onclick="return changeColor(this);"></a><span class="yinwen">6</span>魏主以民官多貪，<span class="jiazhu">郡守、縣令，親民之官。</span>夏，五月，己丑，詔吏民得舉告守令不如法者。於是姦猾專求牧宰之失，迫脇在位，橫於閭里；<span class="jiazhu">橫，戶孟翻。</span>而長吏咸降心待之，貪縱如故。<span class="jiazhu">長，知兩翻。</span></p>
<p class="em2 strong" id="p35"><a class="gg-link" href="#p35" onclick="return changeColor(this);"></a><span class="yinwen">7</span>丙申，魏主如雲中。</p>
<p class="em2 strong" id="p36"><a class="gg-link" href="#p36" onclick="return changeColor(this);"></a><span class="yinwen">8</span>秋，七月，戊子，魏永昌王健等討山胡白龍餘黨於西河，滅之。</p>
<p class="em2 strong" id="p37"><a class="gg-link" href="#p37" onclick="return changeColor(this);"></a><span class="yinwen">9</span>八月，甲辰，魏主如河西；九月，甲申，還宮。</p>
<p class="em2 strong" id="p38"><a class="gg-link" href="#p38" onclick="return changeColor(this);"></a><span class="yinwen">10</span>丁酉，魏主遣使者拜吐谷渾王慕利延爲鎭西大將軍、儀同三司，改封西平王。</p>
<p class="em2 strong" id="p39"><a class="gg-link" href="#p39" onclick="return changeColor(this);"></a><span class="yinwen">11</span>冬，十月，癸卯，魏主如雲中；十一月，壬申，還宮。</p>
<p class="em2 strong" id="p40"><a class="gg-link" href="#p40" onclick="return changeColor(this);"></a><span class="yinwen">12</span>魏主復遣散騎侍郎董琬、高明等多齎金帛使西域，招撫九國。<span class="jiazhu">復，扶又翻；下不復、爲復同。九國入貢，見上卷十二年。</span>琬等至烏孫，其王甚喜，曰：<span class="yinhao">「破落那、者舌二國<span class="jiazhu">破落那，漢大宛國也，去代萬四千四百五十里。者舌，漢康居國也，去代萬五千四百五十里也。</span>皆欲稱臣致貢於魏，但無路自致耳，今使君宜過撫之。」</span>乃遣導譯送琬詣破落那，明詣者舌。旁國聞之，爭遣使者隨琬等入貢，凡十六國，自是每歲朝貢不絕。<span class="jiazhu">朝，直遙翻。</span></p>
<p class="em2 strong" id="p41"><a class="gg-link" href="#p41" onclick="return changeColor(this);"></a><span class="yinwen">13</span>魏主以其妹武威公主妻河西王牧犍，<span class="jiazhu">妻，七細翻。犍，居言翻。</span>河西王遣宋繇奉表詣平城謝，且問公<span class="jiaozhusup">〔章：甲十一行本「公」上有「其母及」三字；乙十一行本同；孔本同；張校同；退齋校同。〕</span>主所宜稱。魏主使羣臣議之，皆曰：<span class="yinhao">「母以子貴，妻從夫爵。<span class="jiazhu"><span class="shu-ming">春秋</span>之義，母以子貴。<span class="shu-ming">禮記</span>：婦人無爵，從夫之爵。</span>牧犍母宜稱河西國太后，公主於其國稱王后，於京師則稱公主。」</span>魏主從之。</p>
<p class="em2 strong" id="p42"><a class="gg-link" href="#p42" onclick="return changeColor(this);"></a>初，牧犍娶涼武昭王之女，及魏公主至，李氏與其母尹氏遷居酒泉。頃之，李氏卒，尹氏撫之，不哭，曰：<span class="yinhao">「汝國破家亡，今死晚矣。」</span>牧犍之弟無諱鎭酒泉，謂尹氏曰：<span class="yinhao">「后諸孫在伊吾，<span class="jiazhu">李寶奔伊吾，見一百十九卷營陽王景平元年。</span>后欲就之乎？」</span>尹氏未測其意，紿之曰：<span class="yinhao">「吾子孫漂蕩，託身異域；餘生無幾，當死此，不復爲氈裘之鬼也。」</span>未幾，潛奔伊吾。無諱遣騎追及之，尹氏謂追騎曰：<span class="yinhao">「沮渠酒泉許吾歸北，何爲復追！汝取吾首以往，吾不復還矣。」</span>追騎不敢逼，引還。尹氏卒於伊吾。<span class="jiazhu">史言尹氏義烈。紿，蕩亥翻。幾，居豈翻。復，扶又翻。騎，奇寄翻。卒，子恤翻。</span></p>
<p class="em2 strong" id="p43"><a class="gg-link" href="#p43" onclick="return changeColor(this);"></a>牧犍遣將軍沮渠旁周入貢于魏，魏主遣侍中古弼、尙書李順賜其侍臣衣服，幷徵世子封壇入侍。是歲，牧犍遣封壇如魏，亦遣使詣建康，<span class="jiazhu">使，疏吏翻。</span>獻雜書及敦煌趙𢾺撰<span class="shu-ming">甲寅元曆</span>，<span class="jiazhu">敦，徒門翻。𢾺，讀曰斐。<span class="shu-ming">魏書</span>作<span class="yinhao">「𣤆」</span>。撰，士免翻。</span>幷求雜書數十種，<span class="jiazhu">種，章勇翻。</span>帝皆與之。</p>
<p class="em2 strong" id="p44"><a class="gg-link" href="#p44" onclick="return changeColor(this);"></a>李順自河西還，魏主問之曰：<span class="yinhao">「卿往年言取涼州之策，朕以東方有事，未遑也。今和龍已平，吾欲卽以此年西征，可乎？」</span>對曰：<span class="yinhao">「臣疇昔所言，<span class="jiazhu">見上卷十年。</span>以今觀之，私謂不謬。然國家戎車屢動，士馬疲勞，西征之議，請俟他年。」</span>魏主乃止。</p>
<div class="yt" id="y438"><p class="strong" id="p45"><a class="gg-link" href="#p45" onclick="return changeColor(this);"></a><span class="section" id="title-5"><span data-head-description="太祖文皇帝中之上" data-head-level="h4" data-head-title="元嘉十五年">十五年</span></span><span class="biaozhusup" data-rel="">（戊寅、四三八年）</span></p></div>
<p class="em2 strong" id="p46"><a class="gg-link" href="#p46" onclick="return changeColor(this);"></a><span class="yinwen">1</span>春，二月，丁未，以吐谷渾王慕利延爲都督西秦·河·沙三州諸軍事、鎭西大將軍、西秦·河二州刺史、隴西王。</p>
<p class="em2 strong" id="p47"><a class="gg-link" href="#p47" onclick="return changeColor(this);"></a><span class="yinwen">2</span>三月，癸未，魏主詔罷沙門年五十以下者。<span class="jiazhu">以其強壯，罷使爲民，以從征役。</span></p>
<p class="em2 strong" id="p48"><a class="gg-link" href="#p48" onclick="return changeColor(this);"></a><span class="yinwen">3</span>初，燕王弘至遼東，高麗王璉遣使勞之曰：<span class="jiazhu">麗，力知翻。璉，力展翻。使，疏吏翻。勞，力到翻。</span><span class="yinhao">「龍城王馮君，爰適野次，士馬勞乎？」</span>弘慙怒，稱制讓之；高麗處之平郭，<span class="jiazhu">處，昌呂翻。</span>尋徙北豐。弘素侮高麗，政刑賞罰，猶如其國；高麗乃奪其侍人，取其太子王仁爲質。<span class="jiazhu">質，音致。</span>弘怨高麗，遣使上表求迎，上遣使者王白駒等迎之，幷令高麗資遣。高麗王不欲使弘南來，遣將孫漱、高仇等殺弘于北豐，幷其子孫十餘人，<span class="jiazhu">果如楊㟭之言。將，卽亮翻；下同。</span>諡弘曰昭成皇帝。白駒等帥所領七千餘人掩討漱、仇、殺仇，生擒漱。高麗王以白駒等專殺，遣使執送之。上以遠國，不欲違其意，下白駒等獄，<span class="jiazhu">下，遐稼翻。</span>已而原之。</p>
<p class="em2 strong" id="p49"><a class="gg-link" href="#p49" onclick="return changeColor(this);"></a><span class="yinwen">4</span>夏，四月，納故黃門侍郎殷淳女爲太子劭妃。</p>
<p class="em2 strong" id="p50"><a class="gg-link" href="#p50" onclick="return changeColor(this);"></a><span class="yinwen">5</span>五月，戊寅，魏大赦。</p>
<p class="em2 strong" id="p51"><a class="gg-link" href="#p51" onclick="return changeColor(this);"></a><span class="yinwen">6</span>丙申，魏主如五原；秋，七月，自五原北伐柔然。命樂平王丕督十五將出東道，永昌王健督十五將出西道，魏主自出中道。至浚稽山，復分中道爲二：陳留王崇從大澤向涿邪山，魏主從浚稽北向天山，西登白阜，<span class="jiazhu">天山在漠北，卽唐鐵勒思結、多濫葛所保之地，非伊吾之折羅漫山也。白阜，疑卽雪山。復，扶又翻。邪，讀曰耶。</span>不見柔然而還。時漠北大旱，無水草，人馬多死。</p>
<p class="em2 strong" id="p52"><a class="gg-link" href="#p52" onclick="return changeColor(this);"></a><span class="yinwen">7</span>冬，十一月，丁卯朔，日有食之。</p>
<p class="em2 strong" id="p53"><a class="gg-link" href="#p53" onclick="return changeColor(this);"></a><span class="yinwen">8</span>十二月，丁巳，魏主至平城。</p>
<p class="em2 strong" id="p54"><a class="gg-link" href="#p54" onclick="return changeColor(this);"></a><span class="yinwen">9</span>豫章雷次宗好學，<span class="jiazhu">好，呼到翻；下同。</span>隱居廬山。<span class="jiazhu">廬山在尋陽，今在南康城北十五里，尋陽之南，正面廬山。</span>嘗徵爲散騎侍郎，不就。是歲，以處士徵至建康，爲開館於雞籠山，<span class="jiazhu">雞籠山在臺城北郊。散，悉亶翻。騎，奇寄翻。處，昌呂翻。爲，于僞翻。</span>使聚徒敎授。帝雅好藝文，使丹楊尹廬江何尙之立玄學，太子率更令何承天立史學，<span class="jiazhu"><span class="shu-ming">晉志</span>，太子率更令主宮殿門戶及賞罰事，職如光祿勳、衞尉。更，工銜翻。</span>司徒參軍謝元立文學，幷次宗儒學爲四學。元，靈運之從祖弟也。帝數幸次宗學館，令次宗以巾褠侍講，<span class="jiazhu">從，才用翻。數，所角翻。褠，古侯翻。江南人士交際以爲盛服，蓋次於朝服。毛脩之不肯以巾褠到殷景仁之門是也。蜀<span class="shu-ming">註</span>曰：巾謂巾幘，褠謂單衣。</span>資給甚厚。又除給事中，不就。久之，還廬山。</p>
<p class="margin2" id="p55"><a class="gg-link" href="#p55" onclick="return changeColor(this);"></a>臣光曰：<span class="shu-ming">易</span>曰：<span class="yinhao">「君子多識前言往行以畜其德。」</span><span class="jiazhu">行，下孟翻。<span class="shu-ming">易·大畜·彖辭</span>。</span>孔子曰：<span class="yinhao">「辭達而已矣。」</span><span class="jiazhu"><span class="shu-ming">論語</span>所記。</span>然則史者儒之一端，文者儒之餘事；至於老、莊虛無，固非所以爲敎也。夫學者所以求道；天下無二道，安有四學哉！</p>
<p class="em2 strong" id="p56"><a class="gg-link" href="#p56" onclick="return changeColor(this);"></a><span class="yinwen">10</span>帝性仁厚恭儉，勤於爲政；守法而不峻，容物而不馳。百官皆久於其職，守宰以六期爲斷；吏不茍免，民有所係。三十年間，四境之內，晏安無事，戶口蕃息；<span class="jiazhu">斷，丁斷翻。蕃，音煩。</span>出租供傜，止於歲賦，<span class="jiazhu">歲賦，常賦也，言不額外取民。</span>晨出暮歸，自事而已。<span class="jiazhu">自適己事而已。</span>閭閻之間，講誦相聞；士敦操尙，鄕恥輕薄。江左風俗，於斯爲美，後之言政治者，皆稱元嘉焉。<span class="jiazhu">治，直吏翻。</span></p>
<div class="yt" id="y439"><p class="strong" id="p57"><a class="gg-link" href="#p57" onclick="return changeColor(this);"></a><span class="section" id="title-6"><span data-head-description="太祖文皇帝中之上" data-head-level="h4" data-head-title="元嘉十六年">十六年</span></span><span class="biaozhusup" data-rel="">（己卯、四三九年）</span></p></div>
<p class="em2 strong" id="p58"><a class="gg-link" href="#p58" onclick="return changeColor(this);"></a><span class="yinwen">1</span>春，正月，庚寅，司徒義康進位大將軍、領司徒，<span class="jiazhu">自漢以來，大將軍位三公上。司徒，丞相職也。義康旣進位，猶領司徒職。</span>南兗州刺史、江夏王義恭進位司空。<span class="jiazhu">夏，戶雅翻。</span></p>
<p class="em2 strong" id="p59"><a class="gg-link" href="#p59" onclick="return changeColor(this);"></a><span class="yinwen">2</span>魏主如定州。</p>
<p class="em2 strong" id="p60"><a class="gg-link" href="#p60" onclick="return changeColor(this);"></a><span class="yinwen">3</span>初，高祖遺詔，令諸子次第居荊州。臨川王義慶在荊州八年，欲爲之選代，<span class="jiazhu">爲，于僞翻。</span>其次應在南譙王義宣。帝以義宣人才凡鄙，置不用；二月，己亥，以衡陽王義季爲都督荊·湘等八州諸軍事、荊州刺史。義季嘗春月出畋，有老父被苫而耕，<span class="jiazhu">被，皮義翻。苫，詩廉翻。</span>左右斥之，老父曰：<span class="yinhao">「盤于遊畋，古人所戒。<span class="jiazhu">夏太康以遊畋失國。周公以文王戒成王盤樂也。</span>今陽和布氣，一日不耕，民失其時，柰何以從禽之樂而驅斥老農也！」</span><span class="jiazhu">樂，音洛。</span>義季止馬曰：<span class="yinhao">「賢者也。」</span>命賜之食，辭曰：<span class="yinhao">「大王不奪農時，則境內之民皆飽大王之食，老夫何敢獨受大王之賜乎！」</span>義季問其名，不告而退。</p>
<p class="em2 strong" id="p61"><a class="gg-link" href="#p61" onclick="return changeColor(this);"></a><span class="yinwen">4</span>三月，魏雍州刺史葛那寇上洛，<span class="jiazhu">魏雍州刺史治長安。此北上洛也；南上洛寄治魏興。<span class="shu-ming">魏書·官氏志</span>：內入諸姓，賀葛氏改爲葛氏。雍，於用翻。</span>上洛太守鐔長生棄郡走。<span class="jiazhu">鐔，徐林翻。</span></p>
<p class="em2 strong" id="p62"><a class="gg-link" href="#p62" onclick="return changeColor(this);"></a><span class="yinwen">5</span>辛未，魏主還宮。</p>
<p class="em2 strong" id="p63"><a class="gg-link" href="#p63" onclick="return changeColor(this);"></a><span class="yinwen">6</span>楊保宗與兄保顯自童亭奔魏。<span class="jiazhu">保宗鎭童亭見上卷十二年。</span>庚寅，魏主以保宗爲都督隴西諸軍事、征西大將軍、開府儀同三司、秦州牧、武都王，鎭上邽，妻以公主；<span class="jiazhu">妻，七細翻。</span>保顯爲鎭西將軍、晉壽公。</p>
<p class="em2 strong" id="p64"><a class="gg-link" href="#p64" onclick="return changeColor(this);"></a><span class="yinwen">7</span>河西王牧犍通於其嫂李氏，兄弟三人傳嬖之。<span class="jiazhu">傳，遞也。以便辟得幸曰嬖。嬖，卑義翻。陸德明必計翻。</span>李氏與牧犍之姊共毒魏公主，<span class="jiazhu">公主，魏主妹也。</span>魏主遣解毒醫乘傳救之，得愈。<span class="jiazhu">傳，知戀翻。</span>魏主徵李氏，牧犍不遣，厚資給，使居酒泉。</p>
<p class="em2 strong" id="p65"><a class="gg-link" href="#p65" onclick="return changeColor(this);"></a>魏每遣使者詣西域，<span class="jiazhu">使，疏吏翻；下同。</span>常詔牧犍發導護送出流沙。使者自西域還，至武威，牧犍左右有告魏使者曰：<span class="yinhao">「我君承蠕蠕可汗妄言云：<span class="jiazhu">可，從刊入聲。汗，音寒。</span>『去歲魏天子自來伐我，士馬疫死，大敗而還；<span class="jiazhu">還，從宣翻，又如字；下同。</span>我擒其長弟樂平王丕。』我君大喜，宣言於國。又聞可汗遣使告西域諸國，稱『魏已削弱，今天下唯我爲強，若更有魏使，勿復供奉。』西域諸國頗有貳心。」</span><span class="jiazhu">復，扶又翻；下能復同。兩屬曰貳。西域旣貢奉魏，又信柔然之言，是有貳心。</span>使還，具以狀聞。魏主遣尙書賀多羅使涼州觀虛實，多羅還，亦言牧犍雖外脩臣禮，內實乖悖。<span class="jiazhu">悖，蒲內翻，又蒲沒翻。</span></p>
<p class="em2 strong" id="p66"><a class="gg-link" href="#p66" onclick="return changeColor(this);"></a>魏主欲討之，以問崔浩。對曰：<span class="yinhao">「牧犍逆心已露，不可不誅。官軍往年北伐，雖不克獲，實無所損。戰馬三十萬匹，計在道死傷不滿八千，常歲羸死亦不減萬匹。<span class="jiazhu">羸，倫爲翻。</span>而遠方乘虛，遽謂衰耗不能復振。今出其不意，大軍猝至，彼必駭擾，不知所爲，擒之必矣。」</span>魏主曰：<span class="yinhao">「善！吾意亦以爲然。」</span>於是大集公卿議於西堂。<span class="jiazhu">魏平城太極殿有東、西堂。</span></p>
<p class="em2 strong" id="p67"><a class="gg-link" href="#p67" onclick="return changeColor(this);"></a>弘農王奚斤等三十餘人皆曰：<span class="yinhao">「牧犍，西垂下國，雖心不純臣，然繼父位以來，職貢不乏。朝廷待以藩臣，妻以公主；<span class="jiazhu">妻，七細翻。</span>今其罪惡未彰，宜加恕宥。國家新征蠕蠕，<span class="jiazhu">蠕，人兗翻。</span>士馬疲弊，未可大舉。且聞其土地鹵瘠，<span class="jiazhu">鹹地曰鹵，墝地曰瘠。</span>難得水草，大軍旣至，彼必嬰城固守。攻之不拔，野無所掠，此危道也。」</span></p>
<p class="em2 strong" id="p68"><a class="gg-link" href="#p68" onclick="return changeColor(this);"></a>初，崔浩惡尙書李順，<span class="jiazhu">伐夏之役，浩、順有隙。順以使涼爲魏主所寵待，浩愈惡之。惡，烏路翻。</span>順使涼州凡十二返，<span class="jiazhu">使，疏吏翻。</span>魏主以爲能。涼武宣王數與順遊宴，<span class="jiazhu">沮渠蒙遜諡武宣王。數，所角翻。</span>對其羣下時爲驕慢之語；恐順泄之，隨以金寶納於順懷，順亦爲之隱。<span class="jiazhu">亦爲，于僞翻。</span>浩知之，密以白魏主，魏主未之信。及議伐涼州，順與尙書古弼皆曰：<span class="yinhao">「自溫圉水以西至姑臧，<span class="jiazhu">據<span class="shu-ming">北史</span>，<span class="yinhao">「溫圉水」</span>當作<span class="yinhao">「溫圍」</span>。</span>地皆枯石，絕無水草。彼人言，『姑臧城南天梯山上，冬有積雪，深至丈餘，春夏消釋，下流成川，居民引以漑灌。』彼聞軍至，決此渠口，水必乏絕。<span class="jiazhu">彼人，謂涼人也。</span>環城百里之內，<span class="jiazhu">環，音宦。</span>地不生草，人馬飢渴，難以久留。斤等之議是也。」</span>魏主乃命浩與斤等相詰難，衆無復他言，但云<span class="yinhao">「彼無水草」</span>。浩曰：<span class="yinhao">「<span class="shu-ming">漢書·地理志</span>稱『涼州之畜爲天下饒』，若無水草，畜何以蕃？<span class="jiazhu">詰，去吉翻。難，乃旦翻。復，扶又翻；下敢復同。<span class="shu-ming">漢書·地理志</span>曰：涼州土廣民稀，水草宜畜牧，故涼州之畜爲天下饒。畜，許救翻，又許六翻。蕃，音繁。</span>又，漢人終不於無水草之地築城郭，建郡縣也。且雪之消釋，僅能斂塵，何得通渠漑灌乎！此言大爲欺誣矣。」</span><span class="jiazhu">欺，誑也。誣，詐也。</span>李順曰：<span class="yinhao">「耳聞不如目見，吾嘗目見，何可共辯？」</span>浩曰：<span class="yinhao">「汝受人金錢，欲爲之遊說，謂我目不見便可欺邪！」</span>帝隱聽，聞之，<span class="jiazhu">爲，于僞翻。說，輸芮翻。隱聽者，隱屛而聽也。</span>乃出見斤等，辭色嚴厲，羣臣不敢復言，唯唯而已。<span class="jiazhu">唯，于癸翻。</span></p>
<p class="em2 strong" id="p69"><a class="gg-link" href="#p69" onclick="return changeColor(this);"></a>羣臣旣出，振威將軍代人伊馛言於帝<span class="jiazhu">馛，蒲撥翻。</span>曰：<span class="yinhao">「涼州若果無水草，彼何以爲國？衆議皆不可用，宜從浩言。」</span>帝善之。</p>
<p class="em2 strong" id="p70"><a class="gg-link" href="#p70" onclick="return changeColor(this);"></a>夏，五月，丁丑，魏主治兵於西郊；<span class="jiazhu">治，直之翻。</span>六月，甲辰，發平城。使侍中宜都王穆壽輔太子晃監國，決留臺事，內外聽焉。<span class="jiazhu">監，工銜翻。</span>又使大將軍長樂王稽敬、<span class="jiazhu"><span class="yinhao">「稽敬」</span>，<span class="shu-ming">北史</span>作<span class="yinhao">「嵇敬」</span>，當從之。<span class="shu-ming">魏書·官氏志</span>：北方諸姓，紇奚氏改爲嵇氏。</span>輔國大將軍建寧王崇將二萬人屯漠南以備柔然。<span class="jiazhu">王將，卽亮翻。</span>命公卿爲書以讓河西王牧犍，數其十二罪，且曰：<span class="yinhao">「若親帥羣臣委贄遠迎，<span class="jiazhu">數，所具翻。帥，讀曰率。古者執贄以見，拜贄，首則委之於地，起則取而進之，此之謂委贄。</span>謁拜馬首，上策也。六軍旣臨，面縛輿櫬，其次也。若守迷窮城，不時悛悟，<span class="jiazhu">櫬，初覲翻。悛，丑緣翻。</span>身死族滅，爲世大戮。宜思厥中，自求多福！」</span></p>
<p class="em2 strong" id="p71"><a class="gg-link" href="#p71" onclick="return changeColor(this);"></a><span class="yinwen">8</span>己酉，改封隴西王吐谷渾慕利延爲河南王。</p>
<p class="em2 strong" id="p72"><a class="gg-link" href="#p72" onclick="return changeColor(this);"></a><span class="yinwen">9</span>魏主自雲中濟河；秋，七月，己巳，至上郡屬國城。<span class="jiazhu">漢置屬國於邊郡以處降胡，此屬國城，漢舊城也。班<span class="shu-ming">書·地理志</span>：上郡龜茲縣，屬國都尉治。</span>壬午，留輜重，部分諸軍，<span class="jiazhu">重，直用翻。分，扶問翻。</span>使撫軍大將軍永昌王健、尙書令劉絜與常山王素爲前鋒，兩道並進；驃騎大將軍樂平王丕、太宰陽平王杜超爲後繼；<span class="jiazhu">驃，匹妙翻。騎，奇寄翻。</span>以平西將軍源賀爲鄕導。<span class="jiazhu">鄕，讀曰嚮。</span></p>
<p class="em2 strong" id="p73"><a class="gg-link" href="#p73" onclick="return changeColor(this);"></a>魏主問賀以取涼州方略，對曰：<span class="yinhao">「姑臧城旁有四部鮮卑，皆臣祖父舊民，<span class="jiazhu">禿髮傉檀據姑臧，旣而爲沮渠所取，有四部鮮卑留居城外。賀，傉檀之子也。</span>臣願處軍前，<span class="jiazhu">處，昌呂翻。</span>宣國威信，示以禍福，必相帥歸命。<span class="jiazhu">帥，讀曰率。</span>外援旣服，然後取其孤城，如反掌耳。」</span>魏主曰：<span class="yinhao">「善！」</span></p>
<p class="em2 strong" id="p74"><a class="gg-link" href="#p74" onclick="return changeColor(this);"></a>八月，甲午，永昌王健獲河西畜產二十餘萬。</p>
<p class="em2 strong" id="p75"><a class="gg-link" href="#p75" onclick="return changeColor(this);"></a>河西王牧健聞有魏師，驚曰：<span class="yinhao">「何爲乃爾！」</span>用左丞姚定國計，不肯出迎，求救於柔然。遣其弟征南大將軍董來將兵萬餘人出戰於城南，<span class="jiazhu">來將，卽亮翻。</span>望風奔潰。劉絜用卜者言，以爲日辰不利，斂兵不追，董來遂得入城。魏主由是怒之。<span class="jiazhu">爲魏誅劉絜張本。</span></p>
<p class="em2 strong" id="p76"><a class="gg-link" href="#p76" onclick="return changeColor(this);"></a>丙申，魏主至姑臧，遣使諭牧犍令出降。<span class="jiazhu">使，疏吏翻。降，戶江翻。</span>牧犍聞柔然欲入魏邊爲寇，冀幸魏主東還，遂嬰城固守；其兄子祖踰城出降。魏主具知其情，乃分軍圍之。源賀引兵招慰諸部下三萬餘落，故魏主得專攻姑臧，無復外慮。<span class="jiazhu">復，扶又翻；下不復同。</span></p>
<p class="em2 strong" id="p77"><a class="gg-link" href="#p77" onclick="return changeColor(this);"></a>魏主見姑臧城外水草豐饒，由是恨李順，謂崔浩曰：<span class="yinhao">「卿之昔言，今果驗矣。」</span><span class="jiazhu">自是魏主決意誅李順矣。</span>對曰：<span class="yinhao">「臣之言不敢不實，類皆如此。」</span></p>
<p class="em2 strong" id="p78"><a class="gg-link" href="#p78" onclick="return changeColor(this);"></a>魏主之將伐涼州也，太子晃亦以爲疑。至是，魏主賜太子詔曰：<span class="yinhao">「姑臧城<span class="jiaozhusup">〔章：甲十一行本「城」下有「東」字；乙十一行本同；孔本同；張校同；退齋校同。〕</span>西門外，涌泉合於城北，其大如河。自餘溝渠流入漠中，其間乃無燥地。故有此敕，以釋汝疑。」</span></p>
<p class="em2 strong" id="p79"><a class="gg-link" href="#p79" onclick="return changeColor(this);"></a><span class="yinwen">10</span>庚子，立皇子鑠爲南平王。<span class="jiazhu">鑠，書藥翻。</span></p>
<p class="em2 strong" id="p80"><a class="gg-link" href="#p80" onclick="return changeColor(this);"></a><span class="yinwen">11</span>九月，丙戌，河西王牧犍兄子萬年帥所領降魏。<span class="jiazhu"><span class="shu-ming">考異</span>曰：<span class="shu-ming">宋書·氐胡傳</span>曰：<span class="yinhao">「茂虔兄子萬年爲虜內應，茂虔見執。」</span>今從<span class="shu-ming">後魏書</span>。帥，讀曰率。降，戶江翻；下同。</span>姑臧城潰，牧犍帥其文武五千人面縛請降；魏主釋其縛而禮之。收其城內戶口二十餘萬，倉庫珍寶不可勝計。使張掖王禿髮保周、<span class="jiazhu">保周奔魏，封張掖公，今進爲王。保周，源賀之兄也。勝，音升。</span>龍驤將軍穆羆、<span class="jiaozhusup">〔章：甲十一行本「羆」作「罷」；乙十一行本同；孔本同。〕</span><span class="jiazhu">驤，思將翻。</span>安遠將軍源賀分徇諸郡，雜胡降者又數十萬。</p>
<p class="em2 strong" id="p81"><a class="gg-link" href="#p81" onclick="return changeColor(this);"></a>初，牧犍以其弟無諱爲沙州刺史、都督建康以西諸軍事、領酒泉太守，宜得爲秦州刺史、都督丹嶺以西諸軍事、領張掖太守，<span class="jiazhu">丹嶺在姑臧西，卽删丹嶺。</span>安周爲樂都太守，<span class="jiazhu">乞伏衰滅，樂都亦爲沮渠所有。樂，音洛。<span class="shu-ming">考異</span>曰：<span class="shu-ming">宋書</span><span class="yinhao">「宜得」</span>作<span class="yinhao">「儀德」</span>，<span class="yinhao">「安周」</span>作<span class="yinhao">「從子豐周」</span>，今從<span class="shu-ming">後魏書</span>。</span>從弟唐兒爲敦煌太守。<span class="jiazhu">從，才用翻。敦，徒門翻。</span>及姑臧破，魏主遣鎭南將軍代人奚眷擊張掖，鎭北將軍封沓擊樂都；宜得燒倉庫，西奔酒泉，安周南奔吐谷渾，封沓掠數千戶而還。<span class="jiazhu">還，從宣翻，又如字。</span>奚眷進攻酒泉，無諱、宜得收遺民奔晉昌，遂就唐兒於敦煌。魏主使弋陽西元絜守酒泉，及武威、張掖皆置將守之。<span class="jiazhu">將，卽亮翻。</span></p>
<p class="em2 strong" id="p82"><a class="gg-link" href="#p82" onclick="return changeColor(this);"></a>魏主置酒姑臧，謂羣臣曰：<span class="yinhao">「崔公智略有餘，吾不復以爲奇。<span class="jiazhu">復，扶又翻。</span>伊馛弓馬之士，而所見乃與崔公同，深可奇也。」</span>馛善射，能曳牛卻行，走及奔馬，而性忠謹，故魏主特愛之。</p>
<p class="em2 strong" id="p83"><a class="gg-link" href="#p83" onclick="return changeColor(this);"></a>魏主之西伐也，穆壽送至河上，<span class="jiazhu">自平城送魏主西至河。</span>魏主敕之曰：<span class="yinhao">「吳提與牧犍相結素深，聞朕討牧犍，吳提必犯塞，<span class="jiazhu">柔然敕連可汗名吳提。</span>朕故留壯兵肥馬，使卿輔佐太子。收田旣畢，卽發兵詣漠南，分伏要害以待虜至，引使深入，然後擊之，無不克矣。涼州路遠，朕不得救，卿勿違朕言！」</span>壽頓首受命。壽雅信中書博士公孫質，以爲謀主。壽、質皆信卜筮，以爲柔然必不來，不爲之備。質，軌之弟也。<span class="jiazhu">公孫軌見一百二十卷四年。</span></p>
<p class="em2 strong" id="p84"><a class="gg-link" href="#p84" onclick="return changeColor(this);"></a>柔然敕連可汗聞魏主向姑臧，乘虛入寇，留其兄乞列歸與嵇敬、建寧王崇相拒於北鎭。<span class="jiazhu">北鎭，卽魏主破降高車所置六鎭也。以在平城之北，故曰北鎭。或曰，北鎭直代都北，卽懷朔鎭。</span>自帥精騎深入，<span class="jiazhu">帥，讀曰率。騎，奇寄翻。</span>至善無七介山，平城大駭，民爭走中城。<span class="jiazhu">走，音奏。</span>穆壽不知所爲，欲塞西郭門，<span class="jiazhu">塞，悉則翻。</span>請太子避保南山，竇太后不聽而止。<span class="jiazhu">竇太后，卽保太后。</span>遣司空長孫道生、征北大將軍張黎拒之於吐頹山。會嵇敬、建寧王崇擊破乞列歸於陰山之北，擒之，幷其伯父他吾無麗胡及將帥五百人，<span class="jiazhu">將，卽亮翻。帥，所類翻。</span>斬首萬餘級。敕連聞之，遁去，追至漠南而還。</p>
<p class="em2 strong" id="p85"><a class="gg-link" href="#p85" onclick="return changeColor(this);"></a>冬，十月，辛酉，魏主東還，留樂平王丕及征西將軍賀多羅鎭涼州，徙沮渠牧犍宗族及吏民三萬戶于平城。<span class="jiazhu"><span class="shu-ming">考異</span>曰：<span class="shu-ming">十六國春秋鈔</span>云<span class="yinhao">「十萬戶」</span>，今從<span class="shu-ming">後魏書</span>。</span></p>
<p class="em2 strong" id="p86"><a class="gg-link" href="#p86" onclick="return changeColor(this);"></a><span class="yinwen">12</span>癸亥，禿髮保周帥諸部鮮卑據張掖叛魏。<span class="jiazhu">帥，讀曰率。</span></p>
<p class="em2 strong" id="p87"><a class="gg-link" href="#p87" onclick="return changeColor(this);"></a><span class="yinwen">13</span>十二月，乙亥，太子劭加元服，大赦。劭美鬚眉，好讀書，便弓馬，喜延賓客；<span class="jiazhu">好，呼到翻。喜，許記翻；下尤喜同。</span>意之所欲，上必從之，東宮置兵與羽林等。<span class="jiazhu">師古曰：羽林，宿衞之官，言其如羽之疾，如林之多也。爲劭以東宮兵弒逆張本。</span></p>
<p class="em2 strong" id="p88"><a class="gg-link" href="#p88" onclick="return changeColor(this);"></a><span class="yinwen">14</span>壬午，魏主至平城，以柔然入寇，無大失亡，故穆壽等得不誅。魏主猶以妹壻待沮渠牧犍，征西大將軍、河西王如故。牧犍母卒，葬以太妃之禮；武宣王置守冢三十家。<span class="jiazhu">爲沮渠蒙遜置守冢。</span></p>
<p class="em2 strong" id="p89"><a class="gg-link" href="#p89" onclick="return changeColor(this);"></a>涼州自張氏以來，號爲多士。<span class="jiazhu">永嘉之亂，中州之人士避地河西，張氏禮而用之，子孫相承，衣冠不墜，故涼州號爲多士。</span>沮渠牧犍尤喜文學，以敦煌闞駰爲姑臧太守，<span class="jiazhu">敦，徒門翻。闞，苦濫翻。駰，音因。</span>張湛爲兵部尙書，<span class="jiazhu">曹魏置五兵尙書。據此，則兵部之號起於河西。</span>劉昞、索敞、陰興爲國師助敎，金城宋欽爲世子洗馬，<span class="jiazhu">索，昔各翻。洗，悉薦翻。</span>趙柔爲金部郎，<span class="jiazhu">曹魏置二十三郎，金部其一也，主財帛委輸。</span>廣平程駿、駿從弟弘爲世子侍講。<span class="jiazhu">從，才用翻。</span>魏主克涼州，皆禮而用之，以闞駰、劉昞爲樂平王丕從事中郎。安定胡叟，少有俊才，<span class="jiazhu">少，詩照翻。</span>往從牧犍，牧犍不甚重之，叟謂程弘曰：<span class="yinhao">「貴主居僻陋之國而淫名僭禮，以小事大而心不純壹，外慕仁義而實無道德，其亡可翹足待也。吾將擇木，<span class="jiazhu"><span class="shu-ming">左傳</span>：衞孔文子將攻太叔疾，訪於仲尼，仲尼曰：<span class="yinhao">「甲兵之事，未之學也。」</span>退，命駕而行，曰：<span class="yinhao">「鳥則擇木，木豈能擇鳥！」</span></span>先集于魏；與子暫違，非久闊也。」</span>遂適魏。歲餘而牧犍敗。魏主以叟爲先識，拜虎威將軍，賜爵始復男。<span class="jiazhu">按地名無始復。<span class="shu-ming">漢書·地理志</span>，越巂郡有姑復縣，或者<span class="yinhao">「始」</span>字其<span class="yinhao">「姑」</span>字之誤乎！</span>河內常爽，世寓涼州，不受禮命，魏主以爲宣威將軍。河西右相宋繇從魏主至平城而卒。<span class="jiazhu">相，息亮翻。卒，子恤翻。</span></p>
<p class="em2 strong" id="p90"><a class="gg-link" href="#p90" onclick="return changeColor(this);"></a>魏主以索敞爲中書博士。時魏朝方尙武功，<span class="jiazhu">朝，直遙翻。</span>貴遊子弟不以講學爲意。<span class="jiazhu">鄭玄曰：貴遊子弟，王公之子弟；遊，無官司者。</span>敞爲博士十餘年，勤於誘導，肅而有禮，<span class="jiazhu">誘，音酉。</span>貴遊皆嚴憚之，多所成立，前後顯達至尙書、牧守者數千人。<span class="jiazhu">守，手又翻。</span>常爽置館於溫水之右，<span class="jiazhu"><span class="shu-ming">水經註</span>：桑乾城西十里有溫湯。</span>敎授七百餘人；爽立賞罰之科，弟子事之如嚴君。由是魏之儒風始振。高允每稱爽訓厲有方，曰：<span class="yinhao">「文翁柔勝，先生剛克，<span class="jiazhu">漢景帝末，文翁爲蜀郡守，仁愛好敎化，選郡縣小吏開敏有才者詣京師受業博士；又修起學官，於成都市中招下縣子弟爲學官弟子，爲除更繇，由是大化。至今巴、蜀好儒雅，文翁之敎也。克，亦勝也，言文翁以柔勝而常爽以剛勝也。</span>立敎雖殊，成人一也。」</span></p>
<p class="em2 strong" id="p91"><a class="gg-link" href="#p91" onclick="return changeColor(this);"></a>陳留江強，寓居涼州，獻經、史、諸子千餘卷及書法，亦拜中書博士。<span class="jiazhu">魏延昌三年，強孫式上表曰：<span class="yinhao">「臣聞伏羲氏作而八卦形其畫，軒轅氏興而靈龜彰其彩。古史倉頡，覽二象之爻，觀鳥獸之迹，別刱文字以代結繩，用書契以維事，迄于三代，雖依類取制，未能違倉氏矣。故<span class="shu-ming">周禮</span>八歲入小學，保氏敎以六書，蓋是史頡之遺法。及宣王太史史籀著<span class="shu-ming">大篆</span>十五篇，與古文或同或異，時人謂之籀書。孔子脩<span class="shu-ming">六經</span>，左丘明述<span class="shu-ming">春秋</span>，皆以古文，厥意可得而言。其後七國殊軌，文字乖舛，曁秦兼天下，丞相李斯乃奏蠲罷不合秦文者。斯作<span class="shu-ming">倉頡篇</span>，中車府令高作<span class="shu-ming">爰歷篇</span>，太史令胡母敬作<span class="shu-ming">博學篇</span>，皆取史籀式，頗有省改，所謂小篆者也。於是秦燒經書，滌除舊典，官獄繁多，以趣簡易，始用隸書；古文自此息矣。隸書者，始皇使下杜人程邈附於小篆所作也；世人以邈徒隸，卽謂之隸書。故秦有八體：一曰大篆，二曰小篆，三曰符書，四曰蟲書，五曰摹印，六曰署書，七曰殳書，八曰隸書。漢興，有尉律學，復敎以籀書，又習八體試之，課最，以爲尙書史，書省字不正，輒舉劾焉。又有草書，莫知誰始，其形書雖無厥誼，亦一時之變通也。孝宣時，召通<span class="shu-ming">倉頡</span>讀者，獨張敞從受之；涼州刺史杜業、沛人爰禮、講學大夫秦近亦能言之。孝平時，徵禮等百餘人說文字於未央宮中；以禮爲小學元士；黃門侍郎揚雄採以作<span class="shu-ming">訓纂篇</span>。及亡新居攝，自以運應制作，使大司馬甄豐校文字之部，頗改定古文。時有六書：一曰古文，孔子壁中書也；二曰奇字，卽古文而異者；三曰篆書，云小篆也；四曰佐書，秦隸書也；五曰繆篆，所以摹印也；六曰鳥蟲，所以書旛信也。壁中書者，魯恭王壞孔子宅而得<span class="shu-ming">禮</span>、<span class="shu-ming">尙書</span>、<span class="shu-ming">春秋</span>、<span class="shu-ming">論語</span>、<span class="shu-ming">孝經</span>也。又，北平侯張蒼獻<span class="shu-ming">春秋左氏傳</span>，書體與孔氏相類，卽前代之古文矣。後漢扶風曹喜號曰工篆，小異斯法而甚精巧，自是後學，皆其法也。又詔侍中賈逵脩理舊文，殊藝異術，王敎一端，茍有可以加於國者，靡不悉集。逵卽汝南許愼古文學之師也。後愼嗟時人之好奇，歎俗儒之穿鑿，故撰<span class="shu-ming">說文解字</span>十五篇，首一終亥，各有部屬，可謂類聚羣分，雜而不越，文質彬彬，最可得而論也。左中郎將蔡邕採李斯、曹喜之法以爲古今雜形，詔於太學立石碑，刊載<span class="shu-ming">五經</span>，題書楷法，多是邕書也。後開鴻都，書畫奇能，莫不雲集。時諸方獻篆，無出邕者。魏初，博士清河張揖著<span class="shu-ming">埤蒼</span>、<span class="shu-ming">廣雅</span>、<span class="shu-ming">古今字詁</span>，方之許篇，古今體用，或得或失。陳留邯鄲淳亦與揖同時，博古開藝，特善<span class="shu-ming">蒼</span>、<span class="shu-ming">雅</span>、許氏字指，八體六書，精究厥理，有名於揖，以書敎諸皇子。又建<span class="shu-ming">三字石經</span>於漢碑西，其文蔚煥，三體復宜；較之<span class="shu-ming">說文</span>，篆、隸大同而古字小異。又有京兆韋誕、河東衞覬，二家並號能篆，當時臺觀牓題、寶器之銘，悉是誕書；咸傳之子孫，世稱其妙。晉世呂忱表上<span class="shu-ming">字林</span>六卷，尋其況趣，附託許愼<span class="shu-ming">說文</span>而按偶章句，隱別古籀奇惑之字，文得正隸，不差篆意也。忱弟靜，別傲故左校令李登<span class="shu-ming">聲類</span>之法，作<span class="shu-ming">韻集</span>五卷，使宮、商、龣、徵、羽各爲一篇，而文字與兄，便是魯、衞，音讀楚、夏，時有不同。皇魏承百王之季，紹五運之緒，世易風移，文字改變，篆形謬錯，隸體失眞。俗學鄙習，復加虛巧，談辨之士，以意爲疑，炫惑於時，難以釐改，乃曰<span class="yinhao">「追來爲歸，」</span><span class="yinhao">「巧言爲辯」</span>，<span class="yinhao">「小兔爲䨲，」</span><span class="yinhao">「神虫爲蠶」</span>，如斯甚衆，皆不合孔氏古書、史籀大篆、許氏<span class="shu-ming">說文</span>、<span class="shu-ming">石經</span>三字也。嗟夫！文字者，六籍之宗，王敎之始，前人所以垂今，今人所以識古。臣六世祖瓊，家世陳留，往晉之初，與從父兄應元皆受學於衞覬，古篆之法，<span class="shu-ming">蒼</span>、<span class="shu-ming">雅</span>、<span class="shu-ming">方言</span>、<span class="shu-ming">說文</span>之誼，當時並收善譽。而祖遇洛陽之亂，避地河西，數世傳習，斯業所以不墜也。世祖太延中，牧犍內附，臣亡祖文威杖策歸國，奉獻五世傳掌之書、古篆八體之法，時蒙褒錄，敍列於儒林，官班文省，家號世業。臣藉六世之資，奉尊祖考之訓，切慕古人之軌，企踐儒門之轍，輒求撰集古來文字，以許愼<span class="shu-ming">說文</span>爲主，及孔氏<span class="shu-ming">尙書</span>、<span class="shu-ming">五經音註</span>、<span class="shu-ming">籀篇</span>、<span class="shu-ming">三倉</span>、<span class="shu-ming">凡將</span>、<span class="shu-ming">方言</span>、<span class="shu-ming">通俗文</span>、<span class="shu-ming">祖文宗</span>、<span class="shu-ming">埤蒼</span>、<span class="shu-ming">廣雅</span>、<span class="shu-ming">古今字詁</span>、<span class="shu-ming">三字石經</span>、<span class="shu-ming">字林</span>、<span class="shu-ming">韻集</span>、諸賦文字，有六書之誼者，以類編聯，文無複重，統爲一部。其古籀奇惑，俗隸諸體，咸使班於篆下，各有區別。訓詁假借之誼，隨文而解；音讀楚、夏之聲，逐字而註；其所不知，則闕如也。冀省百氏之觀而同文字之域。」</span>詔如所請。中書，自曹魏置監、令以來，未嘗置博士，蓋拓跋氏初置是官也。</span>魏主命崔浩監祕書事，<span class="jiazhu">監，工銜翻。</span>綜理史職；以中書侍郎高允、散騎侍郎張偉參典著作。<span class="jiazhu">曹魏明帝景初初，中書改置監、令，又置通事郎；及晉，改曰中書侍郎。散，悉亶翻。騎，奇寄翻。</span>浩啓稱：<span class="yinhao">「陰仲逵、<span class="jiaozhusup">〔章：甲十一行本「逵」作「達」；乙十一行本同，下同；張校同。〕</span>段承根，涼土美才，請同脩國史。」</span>皆除著作郎。仲逵，武威人；承根，暉之子也。<span class="jiazhu">段暉事乞伏熾磐、暮末父子。</span></p>
<p class="em2 strong" id="p92"><a class="gg-link" href="#p92" onclick="return changeColor(this);"></a>浩集諸曆家，考校漢元以來日月薄食、五星行度，<span class="jiazhu">漢元，漢初也。</span>幷譏前史之失，別爲<span class="shu-ming">魏曆</span>，以示高允。允曰：<span class="yinhao">「漢元年，十月，五星聚東井，<span class="jiazhu">見九卷漢高帝元年<span class="shu-ming">考異</span>。</span>此乃曆術之淺事；今譏漢史而不覺此謬，恐後人之譏今猶今之譏古也。」</span>浩曰：<span class="yinhao">「所謬云何？」</span>允曰：<span class="yinhao">「按<span class="shu-ming">星傳</span>：『太白、辰星，常附日而行。』十月日在尾、箕，<span class="jiazhu">孟冬之月，日在尾；言在尾、箕者，竟一月言之也。傳，直戀翻。</span>昏沒於申南，而東井方出於寅北，二星何得背日而行？<span class="jiazhu">背，蒲妹翻。</span>是史官欲神其事，不復推之於理也。」</span><span class="jiazhu">復，如字，又扶又翻。</span>浩曰：<span class="yinhao">「天文欲爲變者，何所不可邪？」</span>允曰：<span class="yinhao">「此不可以空言爭，宜更審之。」</span>坐者咸怪允之言，唯東宮少傅游雅曰：<span class="jiazhu">東宮少傳，卽太子少傳。少，詩照翻。</span><span class="yinhao">「高君精於曆數，當不虛也。」</span>後歲餘，浩謂允曰：<span class="yinhao">「先所論者，本不經心；及更考究，果如君言。五星乃以前三月聚東井，非十月也。」</span>衆乃歎服。允雖明曆，初不推步及爲人論說，<span class="jiazhu">爲，于僞翻。</span>唯游雅知之。雅數意以災異問允，<span class="jiazhu">數，所角翻。</span>允曰：<span class="yinhao">「陰陽災異，知之甚難；旣已知之，復恐漏泄，<span class="jiazhu">復，扶又翻。</span>不如不知也。天下妙理至多，何以問此！」</span>雅乃止。魏主問允：<span class="yinhao">「爲政何先？」</span>時魏多封禁良田，允曰：<span class="yinhao">「臣少賤，<span class="jiazhu">允自言其少賤也。少，詩照翻。</span>唯知農事；若國家廣田積穀，公私有備，則饑饉不足憂矣。」</span>帝乃命悉除田禁以賦百姓。</p>
<p class="em2 strong" id="p93"><a class="gg-link" href="#p93" onclick="return changeColor(this);"></a><span class="yinwen">15</span>吐谷渾王慕利延聞魏克涼州，大懼，帥衆西遁，踰沙漠。<span class="jiazhu">帥，讀曰率。</span>魏主以其兄慕璝有擒赫連定之功，<span class="jiazhu">事見上卷八年。</span>遣使撫諭之，<span class="jiazhu">使，疏吏翻。</span>慕利延乃還故地。</p>
<p class="em2 strong" id="p94"><a class="gg-link" href="#p94" onclick="return changeColor(this);"></a><span class="yinwen">16</span>氐王楊難當將兵數萬寇魏上邽，<span class="jiazhu">將，卽亮翻；下同。</span>秦州人多應之。東平呂羅漢說鎭將拓跋意頭曰：<span class="yinhao">「難當衆盛，今不出戰，示之以弱，衆情離沮，不可守也。」</span>意頭遣羅漢將精騎千餘出衝難當陳，所向披靡，<span class="jiazhu">說，輸芮翻。陳，讀曰陣。披，普彼翻。</span>殺其左右騎八人，難當大驚。會魏主以璽書責讓難當，<span class="jiazhu">璽，斯氏翻。</span>難當引還仇池。</p>
<p class="em2 strong" id="p95"><a class="gg-link" href="#p95" onclick="return changeColor(this);"></a><span class="yinwen">17</span>南豐太妃司馬氏卒，故營陽王之后也。<span class="jiazhu">九年，帝以江夏王義恭子朗爲南豐王，奉營陽王祀，以后爲南豐太妃。</span></p>
<p class="em2 strong" id="p96"><a class="gg-link" href="#p96" onclick="return changeColor(this);"></a><span class="yinwen">18</span>趙廣、張尋等復謀反，伏誅。<span class="jiazhu">十四年，廣、尋降，至建康，復謀反。復，扶又翻；下復能、復那、不復、無復同。</span></p>
<div class="yt" id="y440"><p class="strong" id="p97"><a class="gg-link" href="#p97" onclick="return changeColor(this);"></a><span class="section" id="title-7"><span data-head-description="太祖文皇帝中之上" data-head-level="h4" data-head-title="元嘉十七年">十七年</span></span><span class="biaozhusup" data-rel="">（庚辰、四四〇年）</span></p></div>
<p class="em2 strong" id="p98"><a class="gg-link" href="#p98" onclick="return changeColor(this);"></a><span class="yinwen">1</span>春，正月，己酉，沮渠無諱寇魏酒泉，元絜輕之，出城與語；壬子，無諱執絜以圍酒泉。</p>
<p class="em2 strong" id="p99"><a class="gg-link" href="#p99" onclick="return changeColor(this);"></a><span class="yinwen">2</span>二月，魏假通直常侍邢穎來聘。<span class="jiazhu">散騎常侍，秦官也。曹魏末，增置員外散騎常侍。晉武帝泰始十年，使員外二人與散騎常侍通直，故謂之通直散騎常侍。穎假以出使，非正官也。</span></p>
<p class="em2 strong" id="p100"><a class="gg-link" href="#p100" onclick="return changeColor(this);"></a><span class="yinwen">3</span>三月，沮渠無諱拔酒泉。</p>
<p class="em2 strong" id="p101"><a class="gg-link" href="#p101" onclick="return changeColor(this);"></a><span class="yinwen">4</span>夏，四月，戊午朔，日有食之。</p>
<p class="em2 strong" id="p102"><a class="gg-link" href="#p102" onclick="return changeColor(this);"></a><span class="yinwen">5</span>庚辰，沮渠無諱寇魏張掖，禿髮保周屯删丹；<span class="jiazhu">删丹縣，漢屬張掖郡，後分屬西郡，唐屬甘州；居延海在縣界。</span>丙戌，魏主遣撫軍大將軍永昌王健督諸將討之。<span class="jiazhu">將，卽亮翻。</span></p>
<p class="em2 strong" id="p103"><a class="gg-link" href="#p103" onclick="return changeColor(this);"></a><span class="yinwen">6</span>司徒義康專總朝權。上羸疾積年，<span class="jiazhu">羸，倫爲翻。</span>心勞輒發，屢至危殆；義康盡心營奉，藥石非口所親嘗不進，或連夕不寐；內外衆事皆專決施行。性好吏職，<span class="jiazhu">好，呼到翻；下好於同。</span>糾剔文案，莫不精盡。上由是多委以事，凡所陳奏，入無不可；方伯以下，並令義康選用，生殺大事，或以錄命斷之。<span class="jiazhu">義康錄尙書，故謂其命爲錄命。斷，丁亂翻。</span>勢傾遠近，朝野輻湊，每旦府門常有車數百乘，<span class="jiazhu">朝，直遙翻。乘，繩證翻。</span>義康傾身引接，未嘗懈倦。復能強記，耳目所經，終身不忘，好於稠人廣席，標題所憶以示聰明。士之幹練者，多被意遇。<span class="jiazhu">懈，古隘翻。復，扶又翻；下同。好，呼到翻。被，皮義翻。</span>嘗謂劉湛曰：<span class="yinhao">「王敬弘、王球之屬，竟何所堪！坐取富貴，復那可解！」</span><span class="jiazhu">王敬弘恬淡有重名，王球簡貴虛靜，皆以門望位八坐，不以文案關心，故義康云然。解，戶買翻。</span>然素無學術，不識大體，朝士有才用者皆引入己府，府僚無施及忤旨者乃斥爲臺官。<span class="jiazhu">晉、宋以來謂天朝爲天臺。忤，五故翻。</span>自謂兄弟至親，不復存君臣形迹，率心而行，曾無猜防。私置僮六千餘人，不以言臺。四方獻饋，皆以上品薦義康而以次者供御；上嘗冬月噉甘，<span class="jiazhu">甘似橘而巨，其皮黃於橘，其味甘於橘。</span>歎其形味並劣。義康曰：<span class="yinhao">「今年甘殊有佳者。」</span>遣人還東府取甘，大供御者三寸。</p>
<p class="em2 strong" id="p104"><a class="gg-link" href="#p104" onclick="return changeColor(this);"></a>領軍劉湛與僕射殷景仁有隙，<span class="jiazhu">事見上卷十二年。</span>湛欲倚義康之重以傾之。義康權勢已盛，湛愈推崇之，無復人臣之禮，上浸不能平。湛初入朝，上恩禮甚厚。湛善論治道，諳前代故事，敍致銓理，<span class="jiazhu">致，極致也；理，文理也；言敍其極致，又銓次其文理也。治，直吏翻。諳，烏含翻。</span>聽者忘疲。每入雲龍門，御者卽解駕，左右及羽儀隨意分散，不夕不出，以此爲常。及晚節驅煽義康，<span class="jiazhu">馬方走而疾其鞭策曰驅，火方熾而鼓其氣燄曰煽。</span>上意雖內離而接遇不改，嘗謂所親曰：<span class="yinhao">「劉班方自西還，吾與語，常視日早晚，慮其將去；比入，吾亦視日早晚，若其不去。」</span><span class="jiazhu">湛，小字班虎，故稱之爲班。比，毗至翻，近也。</span></p>
<p class="em2 strong" id="p105"><a class="gg-link" href="#p105" onclick="return changeColor(this);"></a>殷景仁密言於上曰：<span class="yinhao">「相王權重，非社稷計，宜少加裁抑！」</span><span class="jiazhu">相，息亮翻。少，詩沼翻。</span>上陰然之。</p>
<p class="em2 strong" id="p106"><a class="gg-link" href="#p106" onclick="return changeColor(this);"></a>司徒左長史劉斌，湛之宗也；<span class="jiazhu">斌，音彬。</span>大將軍從事中郎王履，謐之孫也；<span class="jiazhu">王謐識武帝於微時，晉、宋之際，位任通顯。</span>及主簿劉敬文、祭酒魯郡孔胤秀，皆以傾諂有寵於義康；見上多疾，皆謂<span class="yinhao">「宮車一日晏駕，宜立長君。」</span><span class="jiazhu">長，知兩翻。</span>上嘗疾篤，使義康具顧命詔，義康還省，流涕以告湛及景仁。湛曰：<span class="yinhao">「天下艱難，詎是幼主所御！」</span>義康、景仁並不答。<span class="jiazhu"><span class="shu-ming">考異</span>曰：<span class="shu-ming">南史</span>以爲義康有此言，湛、景仁並不答。按義康雖不識大體，豈敢自爲此言！湛常欲推崇義康，豈肯聞而不答！今從<span class="shu-ming">宋書</span>及<span class="shu-ming">宋略</span>。</span>而胤秀等輒就尙書議曹索晉咸康末立康帝舊事，<span class="jiazhu"><span class="yinhao">「議曹」</span>，<span class="shu-ming">南史</span>作<span class="yinhao">「儀曹」</span>，當從之。曹魏置二十三郎，儀曹其一也。立康帝事見九十七卷。索，山客翻。</span>義康不知也；及上疾瘳，微聞之。<span class="jiazhu">瘳，丑留翻。</span>而斌等密謀，欲使大業終歸義康，遂邀結朋黨，伺察禁省，<span class="jiazhu">伺，相吏翻。</span>有不與己同者，必百方構陷之，又採拾景仁短長，或虛造異同以告湛。自是主、相之勢分矣。<span class="jiazhu">相，息亮翻。</span></p>
<p class="em2 strong" id="p107"><a class="gg-link" href="#p107" onclick="return changeColor(this);"></a>義康欲以劉斌爲丹楊尹，<span class="jiazhu">斌，音彬。</span>言次，啓上陳其家貧。言未卒，<span class="jiazhu">卒，子恤翻。</span>上曰：<span class="yinhao">「以爲吳郡。」</span>後會稽太守羊玄保求還，<span class="jiazhu">會，工外翻。</span>義康又欲以斌代之，啓上曰：<span class="yinhao">「羊玄保求還，不審以誰爲會稽？」</span>上時未有所擬，倉猝曰：<span class="yinhao">「我已用王鴻。」</span>自去年秋，上不復往東府。<span class="jiazhu">史言帝巳疏忌義康，而義康貪戀權勢，惑於附麗者，不能引退。復，扶又翻；下同。</span></p>
<p class="em2 strong" id="p108"><a class="gg-link" href="#p108" onclick="return changeColor(this);"></a>五月，癸巳，劉湛遭母憂去職。湛自知罪釁已彰，無復全地，<span class="jiazhu">釁，許覲翻。</span>謂所親曰：<span class="yinhao">「今年必敗。常日正賴口舌爭之，故得推遷耳；今旣窮毒，<span class="jiazhu">謂母子相訣，則人理窮而罹荼毒也。</span>無復此望，禍至其能久乎！」</span><span class="jiazhu"><span class="shu-ming">考異</span>曰：<span class="shu-ming">南史</span>云：<span class="yinhao">「湛伏甲於室，以俟上臨弔，謀又泄，竟弗之幸。」</span><span class="shu-ming">宋書</span>無此事。按湛若謀泄，當卽伏誅，豈得尙延半歲！今從<span class="shu-ming">宋書</span>。</span></p>
<p class="em2 strong" id="p109"><a class="gg-link" href="#p109" onclick="return changeColor(this);"></a><span class="yinwen">7</span>乙巳，沮渠無諱復圍張掖，不克，退保臨松。<span class="jiazhu">臨松郡臨松縣，當是沮渠氏所置，後宇文周廢入張掖。復，扶又翻；下同。</span>魏主不復加討，但以詔諭之。</p>
<p class="em2 strong" id="p110"><a class="gg-link" href="#p110" onclick="return changeColor(this);"></a><span class="yinwen">8</span>六月，丁丑，魏皇孫濬生，大赦，改元太平眞君，取寇謙之<span class="shu-ming">神書</span>云<span class="yinhao">「輔佐北方太平眞君」</span>故也。<span class="jiazhu">寇謙之<span class="shu-ming">神書</span>見一百十九卷營陽王景平元年。</span></p>
<p class="em2 strong" id="p111"><a class="gg-link" href="#p111" onclick="return changeColor(this);"></a><span class="yinwen">9</span>太子劭詣京口拜京陵，司徒義康、竟陵王誕等並從，<span class="jiazhu">從，才用翻。</span>南兗州刺史、江夏王義恭自江都會之。<span class="jiazhu">夏，戶雅翻。</span></p>
<p class="em2 strong" id="p112"><a class="gg-link" href="#p112" onclick="return changeColor(this);"></a><span class="yinwen">10</span>秋，七月，己丑，魏永昌王健擊破禿髮保周于番禾；保周走，遣安南將軍尉眷追之。<span class="jiazhu">番，音盤。尉，紆勿翻。</span></p>
<p class="em2 strong" id="p113"><a class="gg-link" href="#p113" onclick="return changeColor(this);"></a><span class="yinwen">11</span>丙申，魏太后竇氏殂。</p>
<p class="em2 strong" id="p114"><a class="gg-link" href="#p114" onclick="return changeColor(this);"></a><span class="yinwen">12</span>壬子，皇后袁氏殂。<span class="jiazhu">太子劭弒逆之心萌於此矣。</span></p>
<p class="em2 strong" id="p115"><a class="gg-link" href="#p115" onclick="return changeColor(this);"></a><span class="yinwen">13</span>癸丑，禿髮保周窮迫自殺。</p>
<p class="em2 strong" id="p116"><a class="gg-link" href="#p116" onclick="return changeColor(this);"></a>八月，甲申，沮渠無諱使其中尉梁偉詣魏永昌王健請降，<span class="jiazhu">降，戶江翻。</span>歸酒泉郡及所虜將士元絜等。魏主使尉眷留鎭涼州。</p>
<p class="em2 strong" id="p117"><a class="gg-link" href="#p117" onclick="return changeColor(this);"></a><span class="yinwen">14</span>九月，壬子，葬元皇后。</p>
<p class="em2 strong" id="p118"><a class="gg-link" href="#p118" onclick="return changeColor(this);"></a><span class="yinwen">15</span>上以司徒彭城王義康嫌隙已著，將成禍亂，冬，十月，戊申，收劉湛付廷尉；下詔暴其罪惡，就獄誅之，幷誅其子黯、亮、儼及其黨劉斌、劉敬文、孔胤秀等八人，徙尙書庫部郎何默子等五人於廣州，<span class="jiazhu">曹魏置尙書二十三郎，庫部其一也。</span>因大赦。是日，敕義康入宿，留止中書省。其夕，分收湛等；青州刺史杜驥勒兵殿內以備非常，遣人宣旨告義康以湛等罪狀。義康上表遜位，詔以義康爲江州刺史，侍中、大將軍如故，出鎭豫章。</p>
<p class="em2 strong" id="p119"><a class="gg-link" href="#p119" onclick="return changeColor(this);"></a>初，殷景仁臥疾五年，<span class="jiazhu">景仁臥疾始上卷十二年。</span>雖不見上，而密函去來，日以十數，朝政大小，必以咨之；<span class="jiazhu">朝，直遙翻。</span>影迹周密，莫有窺其際者。收湛之日，景仁使拂拭衣冠，左右皆不曉其意。其夜，上出華林園延賢堂，召景仁。景仁猶稱腳疾，以小牀輿就坐；誅討處分，一以委之。<span class="jiazhu">坐，徂臥翻。處，昌呂翻。分，扶問翻。</span></p>
<p class="em2 strong" id="p120"><a class="gg-link" href="#p120" onclick="return changeColor(this);"></a>初，檀道濟薦吳興沈慶之忠謹曉兵，上使領隊防東掖門。劉湛爲領軍，嘗謂之曰：<span class="yinhao">「卿在省歲久，比當相論。」</span><span class="jiazhu">省，謂領軍省。比，毗寐翻。謂當爲之論敍也。</span>慶之正色曰：<span class="yinhao">「下官在省十年，自應得轉，不復以此仰累！」</span><span class="jiazhu">復，扶又翻；下同。累，力瑞翻。</span>收湛之夕，上開門召慶之，慶之戎服縛袴而入，上曰：<span class="yinhao">「卿何意乃爾急裝？」</span>慶之曰：<span class="yinhao">「夜半喚隊主，<span class="jiazhu">江南軍制，呼長帥爲隊主、軍主。隊主者，主一隊之稱；軍主者，主一軍之稱。</span>不容緩服。」</span><span class="jiazhu">史言沈慶之有識略。</span>上遣慶之收劉斌，殺之。</p>
<p class="em2 strong" id="p121"><a class="gg-link" href="#p121" onclick="return changeColor(this);"></a>驍騎將軍徐湛之，逵之之子也，<span class="jiazhu">徐逵之，武帝愛壻，死於司馬楚之、魯宗之之難。驍，堅堯翻。騎，奇寄翻。</span>與義康尤親厚，上深銜之。義康敗，湛之被收，罪當死。其母會稽公主，於兄弟爲長嫡，<span class="jiazhu">被，皮義翻。會，工外翻。長，知兩翻。</span>素爲上所禮，家室大小，必咨而後行。高祖微時，嘗自於新洲伐荻，有納布衫襖，<span class="jiazhu">納，與衲同。</span>臧皇后手所作也；旣貴，以付公主曰：<span class="yinhao">「後世有驕者不節，可以此衣示之。」</span>至是，公主入宮見上，號哭，不復施臣妾之禮，以錦囊盛納衣擲地<span class="jiazhu">號，戶高翻。盛，時征翻。</span>曰：<span class="yinhao">「汝家本貧賤，此是我母爲汝父所作；<span class="jiazhu">爲，于僞翻；下右爲、嘗爲同。</span>今日得一飽餐，遽欲殺我兒邪！」</span>上乃赦之。</p>
<p class="em2 strong" id="p122"><a class="gg-link" href="#p122" onclick="return changeColor(this);"></a>吏部尙書王球，履之叔父也，以簡淡有美名，爲上所重。履性進利，<span class="jiazhu">言履務進而好利也。</span>深結義康及湛；球履戒之，不從。誅湛之夕，履徒跣告球，<span class="jiazhu">跣，先典翻。</span>球命左右爲取履，先溫酒與之，謂曰：<span class="yinhao">「常日語汝云何？」</span><span class="jiazhu">語，牛倨翻。</span>履怖懼不得答，<span class="jiazhu">怖，普布翻。</span>球徐曰：<span class="yinhao">「阿父在，汝亦何憂！」</span><span class="jiazhu">江南人士呼叔父、伯父爲阿父，亦爲伯父、叔父者以自呼。阿，烏葛翻。</span>上以球故，履得免死，廢於家。<span class="jiazhu">據<span class="shu-ming">南史</span>，帝初爲宜都王，以球爲友，簡淡見重，蓋素知之也。</span></p>
<p class="em2 strong" id="p123"><a class="gg-link" href="#p123" onclick="return changeColor(this);"></a>義康方用事，人爭求親暱，<span class="jiazhu">暱，尼質翻。</span>唯司徒主簿江湛早能自疏，求出爲武陵內史。檀道濟嘗爲其子求婚於湛，湛固辭；道濟因義康以請之，湛拒之愈堅，故不染於二公之難。<span class="jiazhu">難，乃旦翻。</span>上聞而嘉之。湛，夷之子也。<span class="jiazhu">江夷嚮用於元嘉之初。</span></p>
<p class="em2 strong" id="p124"><a class="gg-link" href="#p124" onclick="return changeColor(this);"></a>彭城王義康停省十餘日，見上奉辭，便下渚；上惟對之慟哭，餘無所言，上遣沙門慧琳視之，義康曰：<span class="yinhao">「弟子有還理不？」</span><span class="jiazhu">不，讀曰否。</span>慧琳曰：<span class="yinhao">「恨公不讀數百卷書！」</span></p>
<p class="em2 strong" id="p125"><a class="gg-link" href="#p125" onclick="return changeColor(this);"></a>初，吳興太守謝述，裕之弟也。<span class="jiazhu">謝裕見一百十五卷晉安帝義熙五年。</span>累佐義康，數有規益；早卒。<span class="jiazhu">義康鎭江陵，述爲驃騎長史、南郡太守；義康入相，又爲司徒左長史。數，所角翻。</span>義康將南，<span class="jiazhu">將自建康南徙豫章。</span>歎曰：<span class="yinhao">「昔謝述惟勸吾退，劉班惟勸吾進；今班存而述死，其敗也宜哉！」</span>上亦曰：<span class="yinhao">「謝述若存，義康必不至此。」</span></p>
<p class="em2 strong" id="p126"><a class="gg-link" href="#p126" onclick="return changeColor(this);"></a>以征虜司馬蕭斌爲義康諮議參軍，領豫章太守，事無大小，皆以委之。斌，摹之之子也。<span class="jiazhu">蕭摹之見上卷十二年。</span>使龍驤將軍蕭承之將兵防守。<span class="jiazhu">驤，思將翻。之將，卽亮翻。</span>義康左右愛念者，並聽隨從；<span class="jiazhu">從，才用翻。</span>資奉優厚，信賜相係，朝廷大事皆報示之。</p>
<p class="em2 strong" id="p127"><a class="gg-link" href="#p127" onclick="return changeColor(this);"></a>久之，上就會稽公主宴集，甚懽；主起，再拜叩頭，悲不自勝。<span class="jiazhu">勝，音升。</span>上不曉其意，自起扶之。主曰：<span class="yinhao">「車子歲暮必不爲陛下所容，今特請其命。」</span><span class="jiazhu">義康，小字車子。</span>因慟哭，上亦流涕，指蔣山曰：<span class="yinhao">「必無此慮。若違今誓，便是負初寧陵。」</span><span class="jiazhu">高祖葬初寧陵，在蔣山。</span>卽封所飲酒賜義康，幷書曰：<span class="yinhao">「會稽姊飲宴憶弟，所飲酒今封送。」</span>故終主之身，義康得無恙。<span class="jiazhu">恙，余亮翻。</span></p>
<p class="margin2" id="p128"><a class="gg-link" href="#p128" onclick="return changeColor(this);"></a>臣光曰：文帝之於義康，友愛之情，其始非不隆也；終於失兄弟之歡，虧君臣之義。迹其亂階，正由劉湛權利之心無有厭已。<span class="jiazhu">厭，於鹽翻。</span><span class="shu-ming">詩</span>云：<span class="yinhao">「貪人敗類，」</span><span class="jiazhu">芮良夫<span class="shu-ming">桑柔</span>之詩。敗，補邁翻。</span>其是之謂乎！</p>
<p class="em2 strong" id="p129"><a class="gg-link" href="#p129" onclick="return changeColor(this);"></a><span class="yinwen">16</span>徵南兗州刺史江夏王義恭爲司徒、錄尙書事。戊寅，以臨川王義慶爲南兗州刺史；殷景仁爲揚州刺史，僕射、吏部尙書如故。義恭懲彭城之敗，雖爲總錄，奉行文書而已，上乃安之。<span class="jiazhu">彭城，義康也。</span>上年給相府錢二千萬，他物稱此；<span class="jiazhu">相，息亮翻。稱，尺證翻。</span>而義恭性奢，用常不足，上又別給錢，年至千萬。</p>
<p class="em2 strong" id="p130"><a class="gg-link" href="#p130" onclick="return changeColor(this);"></a><span class="yinwen">17</span>十一月，丁亥，魏主如山北。</p>
<p class="em2 strong" id="p131"><a class="gg-link" href="#p131" onclick="return changeColor(this);"></a><span class="yinwen">18</span>殷景仁旣拜揚州，羸疾遂篤，<span class="jiazhu">羸，倫爲翻。</span>上爲之敕西州道上不得有車聲；<span class="jiazhu">爲，于僞翻。揚州治所在建康臺城西，故謂之西州。宋白曰：秣陵縣，秦屬鄣郡。<span class="shu-ming">丹楊圖</span>云：自句容以西屬鄣郡，以東屬會稽郡，武帝元封二年，改鄣郡爲丹楊郡，置揚州刺史，理秣陵，西州橋、冶城之間是其理處。劉繇爲揚州刺史，始移理曲阿。孫策號此爲西州。</span>癸丑，卒。<span class="jiazhu">卒，子恤翻。</span></p>
<p class="em2 strong" id="p132"><a class="gg-link" href="#p132" onclick="return changeColor(this);"></a>十二月，癸亥，以光錄大夫王球爲僕射。戊辰，以始興王濬爲揚州刺史。時濬尙幼，州事悉委後軍長史范曄、主簿沈璞。曄，泰之子；璞，林子之子也。<span class="jiazhu">范泰爲高祖所賞愛。林子從高祖爲將有功。</span>曄尋遷左衞將軍，以吏部郎沈演之爲右衞將軍，對掌禁旅；又以庾炳之爲吏部郎，俱參機密。演之，勁之曾孫也。<span class="jiazhu">沈勁守死於洛陽，以雪父充爲逆之罪。</span></p>
<p class="em2 strong" id="p133"><a class="gg-link" href="#p133" onclick="return changeColor(this);"></a>曄有雋才，而薄情淺行，數犯名敎，爲士流所鄙。<span class="jiazhu">行，下孟翻。數，所角翻。</span>性躁競，自謂才用不盡，常怏怏不得志。<span class="jiazhu">爲後范曄謀亂張本。</span>吏部尙書何尙之言於帝曰：<span class="yinhao">「范曄志趨異常，<span class="jiazhu">趨，與趣同，七著翻。</span>請出爲廣州刺史；若在內釁成，不得不加鈇鉞，鈇鉞亟行，<span class="jiazhu">釁，許覲翻。亟，區記翻。</span>非國家之美也。」</span>帝曰：<span class="yinhao">「始誅劉湛，復遷范曄，<span class="jiazhu">復，扶又翻；下復稱同。</span>人將謂卿等不能容才，朕信受讒言；但共知其如此，無能爲害也。」</span></p>
<p class="em2 strong" id="p134"><a class="gg-link" href="#p134" onclick="return changeColor(this);"></a><span class="yinwen">19</span>是歲，魏寧南將軍王慧龍卒，呂玄伯留守其墓，終身不去。<span class="jiazhu">慧龍不殺玄伯，見上卷八年。</span></p>
<p class="em2 strong" id="p135"><a class="gg-link" href="#p135" onclick="return changeColor(this);"></a><span class="yinwen">20</span>魏主欲以伊馛爲尙書，封郡公，馛辭曰：<span class="yinhao">「尙書務殷，公爵至重，非臣年少愚近所宜膺受。」</span><span class="jiazhu">馛，蒲撥翻。少，詩照翻。</span>帝問其所欲，對曰：<span class="yinhao">「中、祕二省多諸文士，<span class="jiazhu">中、祕，謂中書省、祕書省也。</span>若恩矜不已，請參其次。」</span>帝善之，以爲中護軍將軍、祕書監。</p>
<p class="em2 strong" id="p136"><a class="gg-link" href="#p136" onclick="return changeColor(this);"></a><span class="yinwen">21</span>大秦王楊難當復稱武都王。<span class="jiazhu">十三年，難當自稱大秦王。</span></p>
<div class="yt" id="y441"><p class="strong" id="p137"><a class="gg-link" href="#p137" onclick="return changeColor(this);"></a><span class="section" id="title-8"><span data-head-description="太祖文皇帝中之上" data-head-level="h4" data-head-title="元嘉十八年">十八年</span></span><span class="biaozhusup" data-rel="">（辛巳、四四一年）</span></p></div>
<p class="em2 strong" id="p138"><a class="gg-link" href="#p138" onclick="return changeColor(this);"></a><span class="yinwen">1</span>春，正月，癸卯，魏以沮渠無諱爲征西大將軍、涼州牧、酒泉王。</p>
<p class="em2 strong" id="p139"><a class="gg-link" href="#p139" onclick="return changeColor(this);"></a><span class="yinwen">2</span>彭城王義康至豫章，辭刺史，<span class="jiazhu">辭江州刺史也。</span>甲辰，以義康都督江、交、廣三州諸軍事。前龍驤參軍巴東扶令育詣闕上表，<span class="jiazhu">驤，思將翻。扶，姓也。</span>稱：<span class="yinhao">「昔袁盎諫漢文帝曰：『淮南王若道路遇霜露死，陛下有殺弟之名。』文帝不用，追悔無及。<span class="jiazhu">見十四卷文帝六年。</span>彭城王義康，先朝之愛子，<span class="jiazhu">朝，直遙翻。</span>陛下之次弟，若有迷謬之愆，正可數之以善惡，<span class="jiazhu">數，所具翻。</span>導之以義方，柰何信疑似之嫌，一旦黜削，遠送南垂！草萊黔首，皆爲陛下痛之。<span class="jiazhu">爲，于僞翻；下竊爲同。</span>廬陵往事，足爲龜鑑。<span class="jiazhu">見百二十卷元年。</span>恐義康年窮命盡，奄忽于南，臣雖微賤，竊爲陛下羞之。陛下徒知惡枝之宜伐，豈知伐枝之傷樹！伏願亟召義康返于京甸，兄弟協和，君臣輯睦，則四海之望塞，多言之路絕矣。<span class="jiazhu">塞，悉則翻。</span>何必司徒公、揚州牧然後可以置彭城王哉。若臣所言於國爲非，請伏重誅以謝陛下。」</span>表奏，卽收付建康獄，賜死。</p>
<p class="margin2" id="p140"><a class="gg-link" href="#p140" onclick="return changeColor(this);"></a>裴子野論曰：夫在上爲善，若雲行雨施，<span class="jiazhu">施，式智翻。</span>萬物受其賜；及其惡也，若天裂地震，萬物所驚駭，其誰弗知，其誰弗見！豈戮一人之身，鉗一夫之口，所能攘逃，所能弭滅哉？是皆不勝其忿怒而有增於疾疹也。<span class="jiazhu">勝，音升。疹，丑刃翻。</span>以太祖之含弘，尙掩耳於彭城之戮；自斯以後，誰易由言！<span class="jiazhu">鄭玄曰：由，用也。易，以鼓翻。</span>有宋累業，罕聞直諒，豈骨骾之氣，俗愧前古？抑時王刑政使之然乎？張約隕於權臣，<span class="jiazhu">事見百二十卷元年。</span>扶育斃於哲后，宋之鼎鑊，吁，可畏哉！</p>
<p class="em2 strong" id="p141"><a class="gg-link" href="#p141" onclick="return changeColor(this);"></a><span class="yinwen">3</span>魏新興王俊荒淫不法，三月，庚戌，降爵爲公。俊母先得罪死，俊積怨望，有逆謀；事覺，賜死。</p>
<p class="em2 strong" id="p142"><a class="gg-link" href="#p142" onclick="return changeColor(this);"></a><span class="yinwen">4</span>辛亥，魏賜郁久閭乞列歸爲朔方王，沮渠萬年爲張掖王。<span class="jiazhu">十六年，魏擒乞列歸，沮渠萬年亦以是年以姑臧降魏。</span></p>
<p class="em2 strong" id="p143"><a class="gg-link" href="#p143" onclick="return changeColor(this);"></a><span class="yinwen">5</span>夏，四月，沮渠唐兒叛沮渠無諱；無諱留從弟天周守酒泉，<span class="jiazhu">從，才用翻。</span>與弟宜得引兵擊唐兒，唐兒敗死。魏以無諱終爲邊患，庚辰，遣鎭南將軍奚眷擊酒泉。</p>
<p class="em2 strong" id="p144"><a class="gg-link" href="#p144" onclick="return changeColor(this);"></a><span class="yinwen">6</span>秋，八月，辛亥，魏遣散騎侍郎張偉來聘。</p>
<p class="em2 strong" id="p145"><a class="gg-link" href="#p145" onclick="return changeColor(this);"></a><span class="yinwen">7</span>九月，戊戌，魏永昌王健卒。</p>
<p class="em2 strong" id="p146"><a class="gg-link" href="#p146" onclick="return changeColor(this);"></a><span class="yinwen">8</span>冬，十一月，戊子，王球卒。己亥，以丹楊尹孟顗爲尙書僕射。<span class="jiazhu">顗，魚豈翻。</span></p>
<p class="em2 strong" id="p147"><a class="gg-link" href="#p147" onclick="return changeColor(this);"></a><span class="yinwen">9</span>酒泉城中食盡，萬餘口皆餓死，沮渠天周殺妻以食戰士。<span class="jiazhu">食，祥吏翻。</span>庚子，魏奚眷拔酒泉，獲天周，送平城，殺之。沮渠無諱乏食，且畏魏兵之盛，乃謀西度流沙，遣其弟安周西擊鄯善。鄯善王欲降，<span class="jiazhu">鄯，上善翻。降，戶江翻。</span>會魏使者至，勸令拒守；安周不能克，退保東城。<span class="jiazhu">鄯善國之東城也。</span></p>
<p class="em2 strong" id="p148"><a class="gg-link" href="#p148" onclick="return changeColor(this);"></a><span class="yinwen">10</span>氐王楊難當傾國入寇，謀據蜀土，遣其建忠將軍苻沖出東洛以禦涼州兵；<span class="jiazhu"><span class="shu-ming">五代志</span>：義城郡景谷縣，舊白水縣也，後周省東洛郡入焉。余據白水縣，漢屬廣漢，晉屬梓潼，時屬晉壽，則東洛在晉壽界也。</span>梁、秦二州刺史劉眞道擊沖，斬之。眞道，懷敬之子也。<span class="jiazhu">劉懷敬見一百一十一卷晉安帝隆安三年。</span>難當攻拔葭萌，獲晉壽太守申坦，遂圍涪城；<span class="jiazhu">涪，音浮。</span>巴西、梓潼二郡太守劉道錫嬰城固守，難當攻之十餘日，不克，乃還。道錫，道產之弟也。十二月，癸亥，詔龍驤將軍裴方明等帥甲士三千人，又發荊、雍二州兵以討難當，皆受劉眞道節度。<span class="jiazhu">裴方明，益州之良將也。程道養，趙廣之亂屢有戰功，故用之。爲明年平仇池張本。驤，思將翻。帥，讀曰率。雍，於用翻。<span class="shu-ming">考異</span>曰：<span class="shu-ming">氐胡傳</span>作<span class="yinhao">「十九年，正月，遣方明等。」</span>今從<span class="shu-ming">帝紀</span>。</span></p>
<p class="em2 strong" id="p149"><a class="gg-link" href="#p149" onclick="return changeColor(this);"></a><span class="yinwen">11</span>晉寧太守爨松子反，寧州刺史徐循討平之。<span class="jiazhu">晉惠帝永安二年，分建寧西七縣爲益州郡，至懷帝，更名晉寧郡。</span></p>
<p class="em2 strong" id="p150"><a class="gg-link" href="#p150" onclick="return changeColor(this);"></a><span class="yinwen">12</span>天門蠻田向求等反，破漊中；<span class="jiazhu">沈約曰：漊中縣，二漢無，<span class="shu-ming">晉太康地志</span>有，疑是吳立，屬天門郡。漊，郎侯翻。</span>荊州刺史衡陽王義季遣行參軍曹孫念討破之。</p>
<p class="em2 strong" id="p151"><a class="gg-link" href="#p151" onclick="return changeColor(this);"></a><span class="yinwen">13</span>魏寇謙之言於魏主曰：<span class="yinhao">「今陛下以眞君御世，建靜輪天宮之法，開古以來，未之有也。應登受符書以彰聖德。」</span>帝從之。</p>
</div></body></html>